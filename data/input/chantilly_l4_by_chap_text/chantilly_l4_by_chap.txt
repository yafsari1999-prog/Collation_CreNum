
§Prologue du quart uolume sur le recueil   ##0


minaire de la croinque francoyse.   ##0

Il est ainsi / que debte long temps deue.
Fasche a celuy / qui la trop actendue.
Et pource soit necessaire au debteur.
Interceder enuers son crediteur.
Ou que le deu entierement luy quicte.
Ou donne temps que a loysir sen acquicte.
Botie raison me doibt ores mouuoir.
De traueiller pour payer le debuoir.
Non acquicte / ou me sens redeuable.
Or pour autant / q̄ ne suis bien soluable.
Et nay pouoir / sinon de petit faict.
Possible nest auoir tost satiffait.
Ueu mesmement / que est pesante la sōme.
Qui au payer / main cueur et oeil assōme
Et si ne fust / que doulcement actend.
Mon creancier / lequel assez entend.
Que hōme Indigent a grand tort on abbaye.
Sil nest trop dur et restif a la paye.
Sur moy prendroit grande et lourde actiō.
Ce contraignant luy bailler caution.
Mais sa bonte uolluntiers se contente.
Du mien desir / congnoissant quen lactente.
Rien ne se perd / Si ay doubteux penser.
Se luy plaira / tel temps me dispenser.
Car iay besongne a traicter en ce liure.
Qui de grand poix porte pour once liure.
Et de tant plus que traicte faictz haultaīs.
De tant plus sont mes foibles sens attaīs.
Doubtant faillir / coucher a forme deue.
Telle matiere excellente et ardue.
§En ce penser / plein dennuyeux esmay.
Des lan passe / durant le moys de may.
Plaisant et guay q on maintiēt en puerbe.
Sam au matin se pourmener sur lherbe.
Au poinct du iour / en ung pare spacieux.
Consideray que le ray gracieux.
Du cler phebus en la terre arrouzee.
Faisoit soudain congeler la roser.
Sur arbrisseaux / et a chacun endroict
Perles rendoit / ou nature monstroit.
Tous les effectz de ses subtilz ouuraiges
Estre de haultz et fsumptueux paraiges.
Seul a part moy / apres diuers propoz.
Auoir menez / desirant a repoz
IHle recreer / a loysir en quelque umbre.
Pour eslongner / tout ennuyeux encombre.
Au pied dung arbre a ung sompne leger.
Fuz Inuite / pour mon fex soullaiger.
§En ce dormir / euz uision dung songe.
Que reputay / non fable ne mensonge.
Mais caz appert / plein damiracion.
Ma fantasye eut apprehencion.
Dung cheuallier combactant pour sa dame.
En quoy monstra laymer de cueur et de ame.
§Elle long temps auoit pris gros debat.
Forte querelle et furieux combact.
A une uieille ennemye Interdicte.
Qui maintz pays par armes supedite.
De fort grand cue ͬ / ainsi qͥl me sembloit.
Forte puissance encontre elle assembloit.
Pour la raison quelle uoulloit attaindre.
Iusques au paz de anichiller extaindre.
Et ruer Iuz / le florissant renom.
Dicelle dame / Or pour scauoir le nom.
Delle et aussi de sa partie aduerse.
Sur toutes deux mon oeil a la trauerse.
Allay gecter / Lors congneu au rapport.
De leur maintien / facon maniere et port.
Lune auoir nom / saincte foy catholique.
Et laultre estoit celle dyabolique.
Loy sarrazme / aueuglee en erreur.
Tiltre portoit de roy et empereur.
Ce cheuallier / et par puissante dextre.
Bien demonstra auoir bon espoir de estre.
Delle et les siens / dieu en ayde uainqueur.
Oultre uoyant / enuers le ciel ung cueur.
Tenu de main celeste / lequel signe.
Heureux presaige a saincte foy assigne.
La preseruer / daduersaire Interest.
Cor Regis / Oys ie / In manu dei est.
Disant ce mot / fuz esmeu a merueille.
De grand plaisir / et a tant ie mesueille.
Au resueiller / la pensee estendy
Sur ce propoz / et a lheure entendy.
Que au songe tel / occasion auoye.
De me acquiter touchant ce que deuoye.
Et que celuy cheualier de renon.
De charlemaigne auoit le propre nom.
Duquel pourroye assez trouuer matieres.
En recueillant / de ses gestes entieres.
Part pour emplir nostre uolume quart.
Lors disposay / sans tirer a lescart.
Me sequestrer en lieu de solitude.
Ou plume en main / Reprins labeͬ destude.
Si fuz ie espris de controuersite.
En esperit / pour la diuersite.
De oppinons / sur escriptz Indigestes.
Daulcuns autheurs / qͥ des haultz faictz et gestes.
Du deffenseur de la foy iesuxpist.
Tiennent que ceulx ayantz de luy escript.
Les excellentz et triumphantz miracles.
Sont basteleurs esprouueurs de triacles.
Certes ilz ont ce me semble grand tort.
Car detracter dhomme absent ou qui dort.
Est laschete / quant a ce personnaige.
Ses oeuures grandz portent bon tesmognaige.
Comme il fut grand / en toutes qualitez.
Grand en renom / mesme en tant / q̄ alittez.
Rendit occiz / mescreans Infidelles.
En quoy florit par armes uoire telles.
Que on ne lyt point / deuat luy ny apres.
Homme auoir fait / encontre eulx telz apprestz.
Quant a ce poinct / sainct escript noꝰ embouche.
Toute parolle estre approuuee en bouche.
De deux ou trois / Or ay ie pour le moins.
Touchant ses faictz / deux ou trois bōs tesmoīs
Dignes de foy Et en cela me fye.
Que mon escript / soubz eulx se ueriffye
Sans doubte auoir descripre faictz si grandz.
Ne de faillir puis que iay telz garandz.
Quen reste plus ? la chose conferee.
Ueu que ay long temps ma debte differee.
Cause ne uoy que on mexcuse ia / mais.
Si uault trop mieulx payer tard q̄ iamais.
§Treshumblement Sire Ie uous supplye.
Se plustost nay ma promesse acomplye.
Excusez laaige / et foible antiquite.
Iespere bien me trouuer acquicte.
A laduenir / et mieulx uous satiffaire.
Sdi a dieu plaist / ceste grace me faire.
La sante uie / et auiz me prester.
Et que uueillez oeil et cueur apprester.
Tendre uers moy / uostre main liberalle.
En excusant / ma parolle rurale.
Ie prye au roy regnant sur aultres roys.
Que uertueux et desirez octroys.
A uous et tous uoz bons amys octroye.
Si quen renom passez Hector de troye.
Et uostre nom uolle en terre et par laer.
Comme celuy dont auons a parler.
Pour en partant de ce ual miserable.
Couronne auoir au regne pardurable.

¶Quatreiesme uolume sur le Recueil
Fonmauire de la cronique francoyse.

§Apres auoir ung petit repose.
Sera propoz / sur telle erre pose.
Quil traictera du puissant charlemaine.
Et monstrera se cueur eschars le meyne.
En ce qui est de ses faictz propose.

§Chappitre. prenner.   ##2

Qant que au loing nre plume se gecte.
A demener la matiere subgecte.
Fort redoubtāt tumber en lourd mespris.
Desir ardant / daffection mest pris.
Reprendre auiz pour preuue auoir notoire.
Et enchercher la raison peremptoire.
Pourquoy pepin / au nom de roy paruint.
Ueu mesmement / q̄ au temps qͥl y aduint.
Filz y auoit / de la souche royalle.
En droicte ligne / et non colacterale.
Dont sembleroit que a tort fust possesseur.
Du tiltre escheu au propre successeur.
Car puis Elouis tindrent regnes psperes.
Les filz aisnez succedans a leurs peres.
Sinon aulcuns du tout desgenerantz.
De la uertu aux uices adherantz.
Desquelz auons la uie assez descripte.
Estre de loz et bon renom prescripte.
Par le moyen quilz furent si remys
Fort paresseux / lasches et endormys.
On esleut gentz subtilz prudentz et saiges.
Comme celuy Pepin en maintz passaiges.
Pour gouuerner Ioubz eulx urays Innocentz
Tous desnuez de uertus et bon sens.
Terre sans chef / se trouue moult confuse.
Quant le conseil de preudes gentz reffuse.
Si ont aulcuns par escript relate.
Que maint royaume a este translate.
Par le uoulloir de diuine ordonnance.
A ce propoz me donne souuenance.
Certain passaige en damel esleu.
Ou bien souuent et uolluntiers ay leu.
§Le mot contient / mys au second chappr̄e
Que aulcuneffoiz dieu mue et change tiltre.
Aux roys du monde / aussi la glose entendz.
Comme il tranffere et aaiges et les temps.
Par quoy ne fault se doner grand merueille.
Si daulcuns roys le peupple se traueille.
De oppressions griefues necessitez.
Et diuers maulx / Car telz sont suscitez.
Par le grand roy ou quel tout bien repose.
Qui pour le mieulx en ordonne et dispose.
A celle fin des mauuais corriger
Et amender les bons Pour abreger.
Fust dordinaire ou puissance absolue.
La question me semble assez solue.
Et sur ce dy que a raison de bon droict.
Pepin obtint / tel tiltre la endroict.
Dont a sa mort / eut france grosse perte.
Mais il laissa de son espouse Berthe.
Deux filz / lesquelz ne forlignerent pas.
Car sa uertu suiuirent en maintz paz.
Lhistoire assez matiere nous en liure.
Pour decorer et enrichir ce liure.
§Ceulx qui ont ueu croniques et Rōmans.
Scaiuent que aisne / des deux fut karlomās
Et laultre Apres denomine Charlemaigne.
Par faictz quil feyt en ceste uie humaine.
§Or sur ces deux prindrēt ung bon aduis.
Seigneurs francoys / Et selon leurs deuys.
Furent prouuez tous les deux dignes estre.
Tiltre porter de roy couronne et sceptre.
§Lors en gardant bonne proportion.
De droicte egale et iuste portion.
Se feyt entre eulx amyable partaige.
De leur total paternel heritaige.
§Ce karlomans / a soissons la cite.
Fut consacre / Aulcuns ont recite.
Charles auoir / la saincte unction prise.
Ce mesme temps / en la haulte pourprise.
Du mont de Laon / Aultre est doppinion.
Contraire / et dit / que ce fut a Noyon.
Laultre soustient quil leut a uuarmacye.
En germanye Assez peu men soucye.
Mais a croyre est / plustost lauoir este.
Ou il nasquit / fut nourry et traicte.
Pour la plus part du temps de son ieune aaige.
Si uault trop mieulx quentre deux eaux ie naige.
Que me gecter au fons pour esplucher.
Tel incident / le tout croyre ay plus cher.
Que y aller ueoir / difficultez si crues.
Laisse uoller au uent quant et les grues.
§Or passons oultre / Aduint q̄ barlomans
Deux ans apres / au sompne des dormans.
Passa le paz / pourquoy de fon dommnaine.
Fut successeur son frere Charlemaigne.
§Des faictz quil feyt pour le temps qͥl regna.
Se mal uesquit / ou bien se gouuerna.
Et se soubz luy fut peupple forment ayse.
Riens nen ay leu / Dont uault mieulx q̄ mē tayse.
Mais bien ay ueu que sa femme et ses filz.
Luy decede en durs regretz confictz.
Dueil et despit / par une folle craincte.
Sans uiolence / et nesune contraincte.
A Desir roy des lombardz / le grand cours.
Tirerent lors / pour refuge et secours.
Dont fort ioyeulx de la chose aduenue.
Chere monstrant fort bonne a leur uenue.
Les recueillit de sorte que on recoit.
Amys priuez / Car ia bien se pensoit.
Faire escu deulx / se charles uouloit prendre.
Querelle a luy / et la guerre entreprendre.
Si laisserons ce propoz pour coucher.
Matiere plus pertinente a toucher.
§Or entendez / Ceste premere annee.
Que aux freres fut / part de terre donnee.
Hunulphe duc / daquitaine aduerty.
De pepin mort / en uoulloir peruerty.
Tost refreschit ses heyneuses rancunes.
Et au pays saysit places aulcunes.
Car parauant pepin ne lauoit pas.
Deffait du tout / Charles quant a ce paz.
Considerant / sa desobeyssance.
Marcha sur luy a bien grosse puissance.
Mais aussi tost que approcher le sentit.
A desloger promptement consentit.
Et lors surprins de confuse uergongne.
Fuyant tourna uers loup duc de gascongne.
En quoy alla follement sesgarand.
Car il ny sceut trouuer assez garand.
Comme en tel caz uaillant homme se apoincte.
Charles si bien uoulut suyure sa poincte.
Que loup somma auant iour et demy.
Entre ses mains rendre son ennemy.
Sinon fauldra / q̄ a luy le combact aille.
Et tout le fex porte de la bataille.
§Ce duc doubtant par ung tel Incident.
Estre au danger de mortel accident.
Pourueu de sens / et bonne prouidence.
Magnifesta sa constante prudence.
Car non sans plus / ce hunulphe rendit.
Mais aussi luy / et sa terre en esdict.
Que au roy permict / luy tenir foy certaine.
§A ce moyen gascongne et aquitaine.
Furent a luy submises / Et par tant.
Fort bonne proye a ses gentz departant.
Lexploict parfaict / dheureuse recouurance.
Delibera / sen retourner en france.
De luy / francoys / eurent ioye / et luy deulx.
Tel acte aussi / pour le premier uault deux.
Et a la foiz une bonne auenture.
Presaige lheur de uictoire future.

§Par le moyen / dit lescript / q̄ on tendit.
Pappe Adrian deffaire /Il contendit.
Certains legatz / deuers charles transmectre.
Qui hors soucy le sceut / ains laultre an mectre.
Or auisez ce que le conte en dit.

§Chappitre. ii ͤ.   ##3

Brian pappe / estant pour lors a Romme.
Fut afflige / tellement quen guerre homme.
Ne se trouua mys en necessite.
Pour endurer / telle perplexite.
Car desir roy / des lombardz / dont le pere.
Auoit le pappe / estienne / en uitupere.
Et grand scandale / hors de son siege mys.
Ost prepara de cruelz ennemys.
Rauenne print / et par guerre Inhumaine.
Feyt lourd degast / sur leglise romaine.
Comme uoulant reprendre le procez.
Du pere sien / Si dit on / tel excez.
Auoir empris / pour ce que sa priere.
Le pappe auoit regectee en arriere.
Touchant les deux ieunes enffentz nepueux.
De charlemaine Ausquelz soubz ses adueuz
Tendoit pourueoir de lunction saecree.
Affin que fust / loccasion ancree.
De faire guerre / en france / pour auoir.
Ce que disoit / a bon droict leur deuoir.
Appartenir / quant a ce me deporte.
Du droict ou tort / au pappier men rapporte
Si croy assez / que au moyen du reffuz.
Myct en auant son yre a fers et fustz.
§Depuis a temps nō pas de lōgue īduce.
Tendant user de cauteleuse astuce
Quoy que son cueur fust plein dinfectio.
Pour le couurir de faincte affection.
Print aueq luy les enffentz et leur mere.
Disant porter doulleur griefue et amere.
Pour telz excez / dont mellencolieux.
Uouloit aller uisiter les sainctz lieux.
Benoistz martyrs et apostres de Romme.
§Le faulx / peruers / oultraigeux et fier hōme.
Faignoit cela / pour le pappe oultraiger.
Romme piller / destruire / et fourraiger.
Faincte equite de faulx semblant paree.
Larmee auoit a son doz preparee.
Tendant a fin / combien quil eust lhabit.
De pellerin / mectre en peyne et labit.
Tout le pouoir de leglise rommaine.
Iuger se peult / quant train de guerre on meyne.
Que ce nest pas pour chandelles offrir.
Guerre ne peult au chant delle souffrir.
Oblacion / sinon de sang et larme.
Cest piteux chant douyr crier alarme.
§Le pere sainct aduerty de ce faict.
Pour son propoz reduyre a nul effect.
Luy enuoya legatz / portantz deffenses.
Que sur peril de mortelles offenses.
Se gardast bien deuers romme courir.
Sil ne uoulloit censures encourir.
Comme Interdict / Reprouue scismatique.
Lasche meschant et peruers heretique.
Mais non obstant telles monicions.
On feyt rampars force municions.
En la cite comme est requis a faire.
Pour resister a ung si gros affaire.
§Cela congneu / tourna bride Et a tant.
Tout le pays en alla degastant.
Que sceut trouuer estre terre deglise.
§Le pappe adonq contrainct a ce q̄ eslise
De deux chemins / celuy qui plus soit seur.
Considerant / que son predecesseur.
Lors quil porta si penible souffrance.
Trouua secours et bon ayde soubz france.
Et que pepin / maugre ses ennemys.
Lauoit iadis en son siege remys.
Il print aussi bonne esperance destre.
Fauorize par la puissante dextre.
De ce grand roy / dont ia le bruyt uolloit.
Que soustenir saincte eglise uoulloit.
Soy demonstrant / iuste uray catholique.
Et premier filz du siege apostolique.
§Le pappe ainsi se trouuant altere.
Dennuyeux dueil / legat a latere.
Et aueq luy la noblesse romaine.
Enuoya lors uers le roy charlemaine.
Le requerant par benigne amytie
Auoir de luy et leglise pitie.
Sur ce propoz / fut faicte remonstrance.
Des gros excez / dont desir a oultrance.
Le molestoit / plus que oncques sceut faire hōme.
Non luy sans plus / mais aussi toute romme.
§De la harengue et proposicion.
Ne fays icy aultre exposicion.
Et mest assez / faire entendre laffaire.
Si bien aller / que le roy promyct faire.
Au pere sainct / tel seruice or endroit.
Quen seurete de repoz le rendroit.
§Se fort bien fut lambassade receue.
Ceste chose est / assez notoire et sceue.
Chacun congnoist cōme en france on recoit
Les estrangiers / Dieu doint que seure soit
Paix deulx a nous / si que ung et aultre gouste.
Quel mal fait guerre et combien elle couste.
§Suyuons propoz au caz mieulx pertinēt.
Le roy manda postes Incontinent.
A ce desir quil eust a lascher prise.
De ceste folle et temeraire emprise.
Ou aultrement esperoit y pourueoir.
Et tost en barbe oultre montz le aller ueoir.
§Or pour le caz en train de bon ply mectre.
Faire une chose / et laultre non obmectre.
Le roy ne fut la response actendant.
De ce lombard quil ne fist ce pendant.
Bon appareil darmee grosse et fiere.
Affin que tost et promptement se fiere.
Sur son pays / sil fainct se deporter.
Ce qui aduint / car au uray rapporter.
Fier se monstra / disant que pour menace.
Nentendoit pas retirer la main a ce.
Quil poursuyuoit / et que a droicte equite.
Uers le sainct pere il sestoit aquicte.
Sans quereller / fors chose raisonnable.
§Apres ouyr loppinon dampnable.
Du tel desir / en cueur et langue ardant.
Si peu lhonneur du pappe et roy gardant.
Fort contre luy esmeu / Sans aultre espaee.
Affin que lost / soudain marche oultre et passe.
Sur ces lombardz aux chemins hazardeux.
De alpes grauir myct son armee en deux.
§En lune bende ordonna cappitaine.
Ung oncle sien de prouesse haultaine.
Nomme Bernard / qui feyt ses gentz passer.
Au mont genesue / Aussi luy pour penser.
De laultre armee / entreprint le passaige.
Du mont senys / Adonq receut messaige.
Le roy desir / Francoys par lieux estroictz.
Estre passez / Et combien que aux destroictz.
Eussent lombardz force embusches secrettes.
Si furent ilz contraincts sonner retraictes.
§Ce congnoissant / desir / Eut en conseil.
Faire tirer son armee a uerseil.
Et la suiuy en pleine terre belle.
Y eut bataille aspre dure et rebelle.
§La les francoys / robustes fiers et fors.
Sur les lombardz feyrent de grandz effortz.
Lombardz aussi / semblerent en couraige.
Deuoir ce iour / par armes faire raige.
§Bien assailly / aussi / bien deffendu.
La se trouua / maint souldard pourfendu.
Comme le sort / de guerre tumbe et uerse.
Car il y eut bataille moult diuerse.
Et non obstant / quen toutes les deux partz.
Feyssent deuoir / les francoys et lombardz.
Tant de assaillir que uaillāment deffendre.
Trouppes charger et grosses bendes fendre.
Si que les corps furent a grandz mouceaulx.
Par terre occiz / ainsi comme pourceaulx.
Lombardz pourtant / eurent drogue conficte.
Quen guerre on dit bataille desconficte.
Pource leur roy auecques peu de gentz.
Que sceut en fuicte estre plus diligentz.
Tourna le doz / et print ce coup enuye.
De sauluer luy et sa bende a pauye.
§Lors les francoys ne chommerent pas tāt.
Que on diroit bien / Car soudain et bactant.
Si uifuement / la chace leur donnerent.
Que tout ioingnant des portes les menerēt
§Charles suyuant / ceste poincte / Tantost
Feyt son armee auancer / et tant ost.
Se trouua la / que au gre de ses ententes.
Toute pauye enuironna de tentes.
§Le siege assiz / tost fut celle cite.
Si fort contraincte / et en necessite.
Que a peine ozast / sortir a lescart mouche.
Beste ne gent / sans auoir lescarmouche.
§Peu iours apres / le roy charles donna.
Commission / bien ample / et ordonna.
Chef de son ost / homme de haulte emprise.
Affin que tint subgecte en sa pourprise.
Celle cite / Mais de tant quil scauoit.
Que gros rampars et uiures force auoit.
Luy sembla bien / que par longue tenue.
Seroit assez gardee et soustenue.
Si ne uouloit / la endroit ses uassaulx.
Mectre aux hazardz de dangereux assaulx.
Mais en longueur de temps miner de myne.
Ses ennemys par austere famyne.
§A tant luy print feruente affection.
De uisiter / pour sa reffection.
Les saincts de rōme / et rendre obedience.
Au pere sainct / en publique audience.
Lors commanda / tous ceulx du camp payer.
Affin de mieulx au siege campayer.
§Or laissons lost / auecques son bernaige.
Et conduysons en ce pellerinaige.
Ce uaillant roy / qui par honnestete.
Des lieux sacrez / ua ueoir la sainctete.
Bien doibt on croire auoir este monstree.
Lyesse grande / A rome / pour lentree.
De luy / Tenant a peu pres en ses mains.
Le cappital ennemy des romains.
§On peult penser / Si a noble personne.
Duquel le loz et nom en appert sonne.
A romme allant pour cause de oraison.
Se fait honneur / par plus forte raison.
Pappe et romains recueil luy deurent faire.
Ueu quil prenoit / tant a cueur leur affaire.
Mais de uoulloir compter au long le faict.
Seroit fascheux / on nauroit iamais fait.
Pource / tenez ma plume dispensee.
Et retenez au fons de la pensee.
Les appareilz / gros triumphes dhonneurs.
Presentz exquiz des liberaulx donneurs.
Le bon recueil / la chere si priuee.
Et les grandz feux de ioye a larriuee.
Le hault estat / le sumptueux arroy.
Laccueil bening que onques feyt pappe a roy.
Dont fut receu / Cela doiuent descripre.
Gentz desperit / en leur cueur sans lescripre.
Par le menu / et nest ia de besoing.
Quant a cela prendre traueil et soing.
Si nest requis au passaige que on filhe.
Du tout les yeulx / touchant certain concille.
Que feyt le pappe en ce temps celebrer.
Present le roy / auquel on sceut nombrer.
De compte fait / Iusques a cent cinquante.
Et troys prelatz / La cause prouoquante.
De ce concille assembler et tenir
Ce fut pour mieulx le roy entretenir.
Et luy monstrer par acte dexcellence.
Signe apparent / de ample bemuolence.
§Ainsi apres que on eut au long traicte.
Du necessaire octroy fut decrete.
Aux roys de france assignant priuileige.
Destre assistentz auec le sainct coleige.
Quant se feroit du pappe election.
Et pour monstrer plus de dilection.
Le pere sainct / sans aultres preambules.
Feyt promptement expedier les bulles.
Donnant a luy et aux roys successeurs
Lauctorite eulx tenir possesseurs.
Dinstituer par bons moyens et guyses
Tous les prelatz des maistresses eglises.
Qui sont en france / Et auant que fermer.
Celuy concille / ordonna confermer.
Ce que auoit eu pepin du pappe estienne.
§Or donq affin que propoz sentretienne.
Le roy ayant de son caz dispose.
Selon laffaire emynent propose.
Que aux sainctz lieux eut ses deuocions faictes.
Apres passer / de la pasque les festes.
Il print congie / du pappe / en grace et port.
De bonne bouche et honneste rapport.
§Sur ce partant / tira deuers pauye.
Car de scauoir auoit fort bonne enuye.
Comme sestoit / le siege entretenu.
Nous en uerrons icy le contenu.

§En cest endroit / toucherons de la prise.
Dicelle uille / afflicte et entreprise.
Dextreme dueil / Aussi du roy desir.
Que on feyt branler nōpas a son plaisir.
Car telle dance oncques nauoit aprise.

§Chappr̄e. iii ͤ.   ##4

Este cite / tint dix moys tous entiers.
Sans recouurer / par uoyes ne sentiers.
Secours de gentz / uiures ne biens quelzconq̄s.
Tant fut tenue en lourde craincte. Or doncq̄s.
Ymaginez quelle necessite.
Eut a porter / homme en excez cite.
Que on tient encloz / Sa uie est plus contraīcte.
Que laultre ayant la clef des chāps sās craīte.
Car tousiours peult eslongner le danger.
Sil na uoulloir / de lentremetz manger.
Mais lhōme encloz / quiconq̄s uiue ou meure.
Ne peult fuyr / Cest force quil demeure.
§Signe euident de auoir pugnicion.
Eurent lombardz / quant leur muincion.
Sceurent au uray / estre toute faillye.
Place assiegee / est demy assaillye.
Si ce malheur uient a ceulx du dedans.
Nayantz que frire et frapper en leurs dentz.
§De chairs / bledz / uins et farynes se ueyrēt.
Si tres a sec / q̄ long temps ne cheuyrent.
De leur manger / sinon prendre au prouchaz.
Mulles / cheuaulx / ratz / soriz / et prou chatz.
La eurent tous / famyne si extreme.
Que pere au filz / le uoisin a son proheie.
Ne sceurent onq / lung laultre secourir.
§La ouyssiez gentz / par places courir.
Cryantz / O guerre / estrange / ton fait myne.
Noz chetifz corps / par cruelle famyne.
§La ueyssiez uous gentz de simples estatz.
Mortz sur fumiers a grandz tourbes et taz.
Diray ie plus / lhistoire porte texte.
La estre ueue / une si forte peste.
Que on ueyt mourir du iour au lendemain.
Peupple Infiy / Est cueur tant Inhumain.
Qui neust pitie ueoir gentz par uiolence.
Estre affligez de telle pestilence.
§Quant dieu permect / iustice executer.
Le dur arrest / dont ueult persecuter.
Cueurs endurciz / Guerre famyne et peste.
Sont les flayaulx / si naffiert quen conteste.
Nul contre luy / Car a la uerite.
Se mal endure / il la bien merite.
§Desir allors / congnoissant en pauye.
Laffliction de uie / et non pas uie.
Mais excessif peril / de tel remors.
Qui tant de gentz / rendoit par terre mors.
Et que le roy / auoit en luy fermee.
Oppinon / par arrest confermee.
Son ost de la / ne desloger iamais.
Quil ne leust mys au ply du derner metz.
§Triste et perplex / par ouyr clameur telle.
De guerre / peste / et famyne mortelle.
Les grandz moyens et petitz lamenter.
Et dueil sur dueil / par regretz augmenter.
Remeide neut / sinon se mectre en deue.
Obeyssance / et la cite rendue.
Prier le roy uoulloir linimytie.
Heyne et ranqueur / conuertir en pitie.
§A tant ainsi / que homme piteux se accorde.
Estre adonne / plus a misericorde.
Que par rigueur / son heyneux mectre a fin.
Luy uoulut bien / uie permectre affin.
De faire a tous monstrer la uehemence.
Dausterite / conuertie en clemence.
Mais luy / sa fēme et enffentz commanda.
Estre exillez a lodesue / et manda.
Celle cite / subgecte et asseruye.
De les nourrir / le surplus de leur uie.
§Lhistoire icy / sur lombardz diffinit.
Que a ce desir / le regne deulx fiint.
§Charles ayant / ainsi / par sa conduicte.
La lombardye a seurete reduicte.
Tout restablit / au sainct pere et romains.
Ce que auoit deulx / le lombard en ses mains.
Et sur ce poinct / les matieres decyses.
Mys ordre a tout / et garnysons assises.
En france alla / pour dompter les facons.
Des rebellantz / mesmes contre saxons.
Armes chargea / pour ce q̄ les folastres.
Fiers obstinez / et seduictz ydolastres.
Monstrerent tant auoir les cueurs uereux.
Il fut contrainct / ses ostz tourner uers eulx.
Car pour accord de paix ou conuenance.
Que eussent promys / fust dhumaine ordōnāce
Ou loy diuine / onq ne les auoit ueuz.
De foy certaine / et loyale pourueuz.
Mais contempnee en sorte et mesprisee.
Que leur promesse estoit acoup brisee.
§Selle a la foy de dieu tousiours auoit.
Si tresardant / que la ou gentz scauoit.
Contraryans / traueilla tant pour elle.
Quil nespargna richesse temporelle.
Mesmes son corps / come porte lescript.
Pour exaulcer / le nom de iesuxpist.
§Ces faulx saxons / rebelles truandailles.
Dompta souuent / par diuerses batailles.
Mais leur uoulloir / mobile et Inconstant.
Tant peruerty / estoit / quen ung Instant.
De foy mentye / aueuglez / les pariures.
Feyrent a dieu / et luy grosses Inures.
Pource uoullant / tel erreur destourner.
A grosse armee / emprint dy retourner.
Lors ung eschec / leur donna si terrible.
Quen passant bon et mauuais  ꝑ le crible.
Les esplucha / au plaisir de son uueil.
Et leur gecta / paille et pouldres en loeil.
Son cueur ardant / myct feu en leurs estouppes.
Si asprement / que a grandz bendes et trouppes.
Furent deffays / sans y laisser relays.
Darmes / pour bactre a peyne les uarletz.
§Apres dompter / la fureur de telle yre.
Le roy chargea / dix milhommes eslire.
De leur pays / les femmes et enffentz.
Ausquelx donnant / saufconduyt poͬ deffens.
Feyt faire enuoy de ceste compagnye.
En diuers lieux / de gaulle et germanye.
Uour ueoir a temps / plusieurs langues couppler.
A une seulle / et les pays peuppler.
Et dyuertir aussi leur fantasye.
Hors la mauldicte et peruerse heresye.
§De ceste gent / flamengs et brabansons.
Sont descenduz / cōme en meurs et facons.
Monstrent assez / tousiours enclins a grosse.
Mutinerye / et manere feroce.
§Or bien / apres ceste expedicion.
Que soubz la main et pleme dition.
De ce bon roy / fut saxome entiere.
Conclusion / se print en la matiere.
Par conuenant / que forffaitz odieux.
Arriere mys / en renoncant aux dieux.
Religion xpienne obseruee.
Seroit la paix / au pays conseruee.
Ou guerre auoit dure plus de trente ans.
Ainsi que ceulx les histoires traictans.
Lont recite / se uray ou faulx uous liure.
Cest apres eulx / a la peyne du liure.
§Ce faict / le roy disposa du retour.
Et sen alla en france faire ung tour.
Comble dhonneur / et enrichy de proye.
Aydant celuy qui uictoires octroye.
Aix la chappelle / eut ioye ample ce iour.
Que arriua la / pour y faire seiour.
Non pas seiour / de longue reposee.
Car tost scaura / matiere disposee.
Pour bien souuent / changer desormais laer.
Ou trouuera fuzee a desmeller.
§Terre attrait guerre / et guerre la sattrappe.
Tousiours fournyt / de laine dont on drappe.

§Rui sur ce paz / loeil en ueue estendroit
De charlemaigne ung bon acte entendroit.
Quant pour ayder a gecter de souffrance.
Epiente / Les douze pairs en france.
Institua / soubz tiltre de bon droict.

§Chap̄pre. iiii ͤ.   ##5

Eince monstrant auoir cueͬ magnamme.
Laffection de maint homme en amme.
Et fait plusieurs esmouuoir a querir.
Telle uertu / quil a sceue acquerir.
§Quant il est bon / aux siens dōne et lesse āple.
Forme de uiure / en sorte que a lexemple.
De sa bonte / chacun tend assembler.
Ses meurs / affin / de mieulx luy ressembler.
Sil est mauuais il peult a mal attraire.
Gentz Infimz / Et qui plus est distraire.
Les bien uiuantz / par estre soucieux
De luy complaire en ses faictz uicieux.
§Soit que bien uiue ou mal / on y prend garde.
Petit sur grand / tousiours de pres regarde.
§Or pour toucher des magnanimitez.
Et oeuures grandz / par raison limitez.
De cestuy roy / et son noble exercite.
Selon que au uray lhistoire nous recite.
Ceulx auant luy / ne sceurent approcher.
Son credit tel / non pas pour reprocher.
Les faictz daulcuns / obtenantz sās nul blasme.
Renom du monde / et merite pour lame.
§Ce truimphant et magnamme roy.
Pour augmenter son royaume en arroy
Fort sumptueux / feyt coucher en ses comptes.
Crue en lestat / de six ducz / et six contes.
Scauantz / prudentz / et aux armes expers.
Par luy nōmez / deslors les douze pairs.
Pour estre ueuz de ordonnance legale.
Pareilz en tout / et de puissance esgale.
Des douze sont / les noms particulliers.
Cy contenuz / tant clercz que seculliers.
§Reins / langres / laon / sōt les ducz mys en cōpte
Beauuays / chaallons / noyon / chacu poͬ conte.
En quoy trouuez / escriptz et bien comptez.
Les trois duchez / deglise et trois contez.
§Quant aux ducz lays / Bourgogne / Normadye.
Et aquitaine y sont / quoy q̄ homme en dye.
§LEu demourant touchant trois cōtes lays.
Uous les auez cy apres / contez les.
Flandres / champaigne / et laultre / cest thoulouze.
§Ainsi le roy / Institua ces douze.
Pour feaulte enuers luy obseruer.
Et luy sa foy / endroict eulx conseruer.
§Ce sont ceulx la / ou telz hōneurs cōsistent.
Quen la cite de Rems / tous douze assistent.
Ou chacun deulx / doibt porter sans defroys.
Ce que appartient / pour le sacre des roys.
§Ce sont ceulx la / dont par loy decrettee.
Ne doibt la cause / estre en nul lieu traictee.
Que au parlement / de paris / se proces.
Se meult contre eulx / Ce sont ceulx qͥ dexces.
Doiuent garder / saincte foy catholique.
Et zelle auoir / a la chose publique.
Quelque ung escript / que soubz la tucion.
Du roy Arthus / fut linstitucion.
Des douze pairs / sa dextre conquerante.
Comme il dit france / En lan . uii ͤ. quarate.
Mais quoy quil dye / et aille rapportant.
En ce ne puis / adiouxter foy / pourtant.
Que ses beaulx faictz / et bruyantes uictoires
Ne tiennent lieu / en toutes noz histoires.
Si tien et dy / sans longuement songer.
Celuy escript / faulsaire et mensonger.
Et qui en main / aura charbon ou croye.
Sil ne le ueult charbonner si le croye.
Car de ma part / nen croiray plus ne moins.
Fors ce quen ont recite noz tesmoings.
Suyuons matiere / elle est pregnante et grasse.
§A ce propoz / nottez que lan de grace.
Sept centz / soixante et dixhuyt bien comptez.
Se noz aucteurs ne se sont mescomptez.
Le roy receut / nouuelles / aux espaignes.
Les sarrazins emmy uilles champaignes.
Chasteaulx / manoirs bourgades et citez.
Peupples auoir / Ia si fort excitez.
Et peruertiz a leur secte mauldicte.
Que affection / monstroient bien petite.
A saincte foy / catholique garder.
§Pource tendant / promptement regarder.
A y pourueoir / feyt a si grosse armee.
Marcher ses ostz / que terre fut semee.
Des furieux oustilz et fortz bastons.
Du puissant mars / gentz de cheual pietons.
Et tel mesnaige / y furent lors offrantz ce.
Que peult offrir / ung bon tantost de france.
Ruy en personne y mena si grand ost.
Quen peu de temps / bien monstra ce tantost.
Cousiours ayant / prudence pour compaigne.
Trop mieulx ualloir / q̄ ung long seco ͬ. despaigne.
Que on dit uenir / trois iours apres la mort.
Nen parlons plus / Reproche en cela mord.
§Or uoulut il / pour lemprise parfaire.
Plus seurement / mander en cest affaire.
De ses amys / quarante mil du mains.
Et alyez / tant lombardz que romanns.
§Armes aux champs / par conduicte menees
Oultre passez / les haultz montz pyrenees.
Apres plusieurs alarmes et assaultz.
Sur ces mauldictz Infidelles uassaulx.
Par la uertu / de cestuy charlemaine.
A extimer plus diuine que humaine.
Contre leffect / de leurs puissantz effortz.
Tost subiugua / chasteaulx places et fortz.
Print pampelune auecques sarragoce.
Et si tresbien / poursuyuit / le negoce.
Que sarrazins / et marrans du pays.
Par glaiue et feu / lourdement enuahys.
Furent contrainctz en confuse uergongne.
Eulx retirer / aux marches de bourgongne.
§Sur ce le roy / par aduis Incite.
Feyt desmolir et razer la cite.
De pampelune / affin dy mectre enseigne.
Que apres tel coup / long temps la playe en seigne.
§Lexploict parfaict / disposa du retour.
Mais les gascons / feyrent ung lasche tour.
Car foy promyse / a telle heure oublyerent.
Et a ces chiens mescreans se allierent.
§Lost retournant / par perilleux destroitz.
Dentre les montz / ou chemins sont estroictz.
Tant que on ne y peult marcher ne faire trecte.
Fors queue a queue / une embusche secrette.
Tant dung coste que daultre / en lieux couuers.
Darbres espois / fort grandz fueilluz et uerdz
Les francoys lors ne se dōnantz de garde.
Ueu que passee estoit leur auantgarde.
Et la bataille / Aguetz sur les sommetz.
Des deux costaulx / chacun en main son metz.
De pierre ou traict / par rude assault ferirēt.
Larriegarde / et le combact offrirent.
Tel cōme on peult / ennemys acculer.
Que hōme ne sceut marcher ne reculer.
Ne le moyen pratiquer pour sembactre.
A ordre et lieu / par armes eulx combactre.
§Bonne raison a ce croire consent.
Car en telz lieux dix en combactent cent.
Ce fut horreur / crauenter et pourfendre.
Si nobles corps / sans eulx pouoir deffendre.
Ce fut pitie / gentz si preux et uaillantz.
Pour saincte foy ueillantz et traueillantz.
Par trahyson faulse et lasche meurdriere.
Ainsi perye en estroicte fondriere.
§En ce destroict / receut le goust mortel.
Egesyberd / lors grand maistre dhostel.
Le conte aussi / palatin Anseaulme.
Qui bien merite / estre mys en pseaulme.
Ny sceut le coup perilleux obuyer.
§Aulcuns ont dit / Roland et Oliuier.
Auoir este occiz / en ce passaige.
Mais ie me tien a plus certain messaige.
Et qui aura le regard seur et droict.
Les trouuera mourir ung aultre endroict.
§Quant le roy sceut / ceste bende deffaicte.
Et q̄ gascons / leur retraicte eurent faicte.
En diuers lieux / fuyantz a trauers boys.
Pleins de hasliers / et buyssons fort espois.
Deulx suyure neut matiere disposee.
Mais son armee ung petit reposee.
Bien tost apres / feyt marcher lost sur eulx.
Dedans leur terre / et la ces malheureux.
Quoy que au charger / poͬ. deux ou trois secousses.
Feyssent deuoir / donner quelques repousses.
Leurs petitz roys et eulx eurent effectz.
Si mal a droict / q̄ tous furent deffaitz.
Sans y laisser / place entiere construicte.
Fut lors gascongne a feu et sang destruicte.
§A ces moyens / se uengea le forffait.
Lan precedant / par leur lasche effort fait.

§Ce roy ayant / fait plumer la chastaigne.
Aux fiers gascons / et marranes despaigne.
De guerre feyt / tant dexpedicions.
Que maint pays / eut soubz ses ditions.
Et mesmement / la petite bretaigne.

§Chappitre. u ͤ.   ##6

Harles le grand / En france retourne.
Sceut que le duc / Tassillon bestourne.
De bon aduis / sesmouuoit armes prendre.
Pour sur les fins de ses pays emprendre.
§Ce tassillon / pour en dire a loysir.
Espouse auoit / la fille du desir
Roy des lombardz / dont mention est faicte.
Ia cy deuant / Or cōme femme affecte.
De toute Iniure auoir le uengement.
Ains que raison / y mecte Iugement.
Souuenteffois Insistoit par requeste.
Le sien mary reprendre a train de queste.
Lexil piteux / de ses pere et parentz.
Ou ne trouuoit / propoz / estre apparentz.
Comme disoit / de les tenir soubz tente.
De si tres longue et ennuyeuse actente.
Ou gentz bannz se trouuent degectez.
Hors leurs pays / et en dueil agictez.
§En racontant / souuent telles fortunes.
Tant auanca requestes Importunes.
Quil en deuint / sur ces termes derreur.
Si enflāme / que ce fut grand orreur.
§Uez la que cest / loyseau qui de nuyct chāte.
Lhomme souuent / par resuerye enchante.
Et tellement / de ses doulx chantz lendort.
Quil est contrainct complaire droict ou tort.
§Par telz regretz / et complainctes dolentes.
Apres trembler / frissons de fieures lentes.
Trouua ses sens / a challeur prouoquez.
Tant que les siens / aux armes conuoquez.
Myct la uertu de ses forces entieres.
Et a grand ost / marcha sur les frontieres.
Deliberant / de cueur gros rude et fier.
Lost des francoys / au combact deffier.
§De ce / le roy / aduerty sans demeure
Ne seiourner / gensdarmes iour ny heure.
Fut promptement / fur ses pays marchant.
Fort desireux / de faire a ce marchand.
Ryuer a poinct / le clou de sa bauiere.
Lors approchant / le pays de bauyere.
Ses messagiers manda uers luy en port.
De ambassadeurs / luy faisantz tel rapport.
Que mieulx deuoit auoir solicitude.
De sessayer / en la mansuetute.
Et feaulte des francoys se augmenter.
Que armes sur eulx tant experimenter.
Ueu mesmement / que au mestier de la guerre.
Ont sceu credit / et loz darmes acquerre.
§Ce mot ouy / et bien considere.
Fut tassillon / de sens plus modere.
Que auparauant / non damo ͬ. mais p craic̄te.
Non de cueur franc / mais a force contraincte.
Car congnoissant / lappareil si tresgrand.
Deuant ses yeulx / et quil nauoit garand.
De ayde et secours / ou esperast actente.
De releuer / sa ruyne patente.
Attaint de dueil / et du mesayse espris.
Qui fait doubter estre au hazard surpris.
Dont tost se perd / le ieu / sans auentaiges.
Traicta de paix / deliurant pour ostaiges.
De ses pays / douze hommes nobles / telz.
Que on demanda / en faisant les traictez.
§A tant le roy / sans besoing de combactre.
Feyt la fierte de tassillon abactre.
Submectant luy / et celle nation.
A sa puissance et dommation.
Mais aussi tost / quil auoit congnoissance.
De lost party / oultre lobeyssance.
Par luy iuree / au contraire mectoit.
Cueur et pouoir de ce quil promectoit.
Et iasoit que eust deliurez ses hostaiges.
Il sefforcoit / faire aux francoys partaiges.
De mal butin / En trouble et desarroy.
Les surprenantz / quant congnoissoit le roy.
Estre occuppe / en aultre gros affaire.
Souuent uoulut / ainsi sa foy forffaire.
Mais quoy quil fust / ou pensast estre fin.
Il sen trouua sot marchand a la fin.
§Ce mesmes temps / come est tost dyuertye.
La loyaulte changee et subuertye.
De cueurs legiers / prindrent eulx rebeller.
Bretons tonnantz / pour francoys debeller.
Et lamytie / rendre / par foy faulsee.
Que eurent a eulx / de tous poinctz effacee.
En esmouuant / contencieux discordz.
Comme oublieux / et non du temps recordz.
De dagobert / receuant a hommaige.
Nydicail / leur duc / quant le dommaige.
Tout luy quicta / soubz la condicion.
Que a tousioursmais / sans contradition.
Se rendroit prest / luy faire obeyssance.
Et le seruir / de sa pleme puissance.
Ce quil promyct / mais ainsi q̄ gentz gras.
Comblez de biens / sont a la foiz Ingratz.
Luy et les siens / par fierte sesleuerent.
Tant que une armee / assez grosse leuerent.
Et sur le roy usurperent sans droict.
Quelque pays / pensantz q̄ en maint endroit.
Assez estoit / son armee occuppee.
Sans leur donner / coup de lance ou espee.
Mais en cela / se trouuerent deceuz.
Car les francoys / tant chargerent dessus.
Que au rencontrer / si grand effroy receuret.
Sur leur logis / que resister ne sceurent.
Et neantmoins / leurs bons droitz alleguez.
Ainsi estantz / par le roy subuiguez.
Tant assouppliz / et humbles se trouuerent.
Que pour leur chef souuerain le approuuerēt.
Aussi raison de droict celle part tient.
Et dit que aux roys de france en appartient.
Le tiltre et nom de souueramete.
§Ce roy a bruyt et nom dauoir este.
Saige en tous faictz / et me dōne merueille.
Comme exposa / son corps tant amer ueille.
Sans espargner / plaisir ayse ou repoz.
Car en tout temps / et a chacun propoz.
Quen ses pays / sentit mouuoir la guerre.
Riens ne doubta le sentier de longue erre.
Que Incontinent / apres luy rapporter.
Il ne uoulsist aux lieux se transporter.
En quoy faisant / rendoit ses choses seures.
Par ce que auoit / gentz prestz a toutes heures.
Pour mectre armee aux champs a ioͬ prefix.
Soubz sa conduicte / ou de ses propres filz.
Chacun scet bien / qui sur lescript regarde.
Quil eut trois filz / de sa femme hildegarde.
Charles / Pepin / et loys. Auxquelx trois.
Tiltres de roys / ordonna pour octroys.
De regenter / soubz luy / en foy certaine.
§Loys receut / le pays de aquitaie.
Charles obtint / austrasye / et pepin.
Eut Italye / Ainsi lescript Tulpin.
Homme extime de grand renom et fame.
Il dit aussi / que celle mesme femme.
Sceut au bon roy trois filles acquerir.
§Qui plus auant / se uouldra enquerir.
Scaura leurs noms / Rothilde / Berthe / et Gille.
Si aucun tient / cela nestre euangille.
Disant que deusse icy mectre / ou aillieurs.
Que femmes eut / et des enffentz plusie re
§A ce respondz q ie uueil bien obmectre.
Ce que ne uoy necessaire de mectre.
Le taire nest grand Inconuenient.
Car sans brouiller / le pappier pour nyent.
Il me suffyt / mectre en noz repertoires.
Le principal / de ses faictz et uictoires.
§Or les bretons / renduz au Ioug dormātz.
Danoys allors / que huy appellons Normas.
Greuerent fort / leurs uoisins abdorites.
Dont puis apres / selon leurs demerites.
A dur traueil / se trouuerent fubmys.
Uour la raison / que aux anciens amys.
Et alyez a la maison de france.
Feyrent porter dōmageable souffrance.
Ceulx cy que auons / abdorites nommez.
Furent iadis / des francoys bien amez.
Par unyon dalyance ancienne.
Et fault notter / quen la mer occeane.
Ung haure y a / qui uers orient court.
Cent mil grandz paz / La tenātz grosse court
Uelatabins et normans habitoient.
Et sur chacun des riuaiges estoient.
Leurs mansions / Abdorites aussi.
Ioingnantz a eulx / Or tousiours quelq̄ sy
Reste en uoisins / Temps a tard ua et passe.
Quen bōne paix / demeurent longue espasse.
§Eeulx donq uoyantz / estre tant Infestez.
De leurs prochains uoisis / uoisns et molestez.
Ambassadeurs au roy charles manderent.
Qui en faisant leur plaingte demanderent.
Auoir secours / Ausquelx Incontinent.
Myct et donna remeide pertinent.
§Normans rengez / leur feyt telle deffense.
Que sur peril de crimmelle offense.
Et maltalent / deuers luy encourir.
Gardassent bien / de marcher ne courir.
Pour guerroyer sur les fins et lymytes.
De ses amys alyez abdorites.
Ou aultrement / tost et sommairement.
Les en feroit / doulloir amerement.
§Si celle gent / des ce temps estoit dure.
A maistryer / on uoyt que tard endure.
De nation nefune / A lappoincter.
Sont les normans souuent a racointer.
Raissons cela Ie uueil desormais dire.
Quil uault trop mieulx se taire q̄ mesdire.

§Lescript poursuyt / gectāt la plume au uet.
Comme ce roy alla de cueur feruent.
Uers le sainct pere et leglise rommaine.
Et cōme unyt / deslors a son domaine.
Tout le duche entier de beneuent.

§Chappitre. ui ͤ.   ##7

Euotion / la guyde droicturiere.
Dhumble oraison / et feruente priere. .
Esmeut le roy / a Romme uoyager.
Auant que plus se sente et uoye aiger.
§Et non obstant / que ce fust soubz bōne umbre.
De pellerin / Si eut son ost en nombre.
Tresbien fourny / le costoyant toufiours.
Aupres des lieux / ou faisoit ses seiours.
Ce que luy fut facile et bien loysible.
Car il estoit entierement paisible.
De lombardye / A raison de cela.
Hoine nemprint / monstrer sa force la.
Aussi celuy se fust trouue en torce.
Qui de son boys / eust domaige lescorce.
§Ainsi ses ostz par litalye espars.
Ayantz de force et uiures bonnes partz.
A romme entra / bien receu du sainct pere.
Des cardinaulx et romains / en prospere.
Et gros triumphe / ou ne fut oublieux.
Deuotement / uisiter les sainctz lieux.
Lors se monstrant / fidele catholique.
Et filz premier / du siege apostolique.
Publiquement / protesta obseruer.
Ferme propoz / pour la foy conseruer.
De iesuxpist / sans auoir nulle enuye.
Dy espargner / bien temporel ne uie.
§Or auoit il / ung affaire entre mains.
Dont pris lauis / du pappe et des romaīs
Delibera poursuyure ainsi q̄ on queste.
Sur le desir / de nouuelle conqueste.
Celle prouince auoir de beneuent.
Et cest ainsi / que affection souuent.
En cueur de roy / A ce propoz / Remembre.
Chose decente / et conuenable / ung membre.
Par droict / deuoir estre uny a son chef.
Ceste raison proposoit de rechef.
Luy estre bien raisonnable et licite.
Ioindre ytalye / a france / En ce lincite.
Lamour de dieu / pour sa foy exaulcer.
Et contre turqs les armes excercer.
§Au bruyt courant / le duc de ceste terre.
Bien aduerty / que le roy prenoit erre.
Pour le greuer / luy transmyct par ses gentz.
Dons gracieux / et presentz assez gentz.
Le supplyant / par treshumble priere.
Que son armee il feyst gecter arriere.
De son pays / et en paix le souffrir.
Mais tel ardeur / sentit le roy se offrir.
Ioingnant son cueur / q par desirs auydes.
Ses messaigers renuoya les mains uuydes.
Cest a scauoir / sans response porter.
Que du combact / se uoulsist deporter.
Et sur ce poinct / la cite de Capyre.
Feyt assieger / Lors doubtant le caz pire.
Prochain de luy / Espoir mys a lesuent.
Ce duc craintif / partit de beneuent.
Plus froid en cueur / q̄ nest uent de galerne.
Fuyantz gaigna la cite de salerne.
Place seante / en ung roq sur la mer.
§Et la doubtant / poͬ. doulx gouster lamer.
Qui au mascher / cause par effort une.
Mal digeree / aspre et dure Infortune.
Prins le conseil des saiges la presentz.
Deuers le roy enuoya gros presens.
Dons exellentz / et richesses diuerses.
Luy promectant / q̄ sans nulles trauerses.
Deliberoit / Apres tous mandementz.
Obtemperer aux siens commandementz.
§Plus demonstrant / tant uie que heritaiges.
Tenir de luy / ses deux filz pour ostaiges.
Myct en ses mains / dont le puisne retint.
Laultre rendit / et de guerre se abstint.
Tant pour lamour / honneur et reuerence.
Du createur / q̄ pour telle apparence.
Dhumilite / dont sceut lhumilier.
Ainsi uoulut / en bon amy lyer.
Son cueur au sien / selon ceste omelye.
Que est exalte / celuy qui se humilye.
§Lors pour passer / lectres et Instrumentz.
Et recepuoir / hommaiges et sermentz.
Uers celuy duc enuoya hōmes saiges.
Bien usitez / dacomplir telz messaiges.
Qui tout ainsi / traicterent les accordz.
Que contenuz / furent en leurs recordz.
§La chose au poys balancee et pesee.
Paix publiee / et la guerre appaysee.
Fays bons amys ensemble et bien contentz.
Le roy tourna / uers romme / Or en ce temps.
Tant se tourna sa bonne renommee.
De lempereur constantin extimee.
Comme bon bruyt / uolle au monde et sespart.
Que ambassadeurs / luy transmyct de sa part.
Fort desirant / auoir son alyance.
Comme il disoit / affin de bienueillance.
Et amytie / en leurs cueurs acquerir.
Faisant sa fille a femme requerir.
Lesquelx ouyz / rendit sur la semonce.
Response en brief / disant quil ne renonce.
A son amour / mais quant au proposer.
Fille nauoit / en aaige despouser.
§Incontinent / ceste response faicte
Portant congie de assez belle deffaicte.
Propoz laissez comme non aduenuz.
Prindrent retour par ou furent uenuz.
La saincte pasque a romme celebree.
Ce roy deuot / de une somme nombree.
Non pas petite / offrit celle part dons.
Aux temples sainctz pour gaigner les pardons.
§Ces mesmes iours / Tassillon de baiuiere.
Nayant arrest / non plus q̄ une ruuere.
Qui tousiours flue et laisse aller son cours.
Deuers le pappe Adrian quist secours.
Et redoubtant pour reste auoir cassade.
Au sort du ieu / chargea son ambassade.
Le supplyer / la paix de luy traicter.
Uers charlemaine / et sur ce decreter.
Combien tribut / luy rendroit de finance.
Disant uoulloir / acomplir lordonnance.
Que auiseroit / la sienne sainctete.
§De ce ioyeux / comme si ceust este.
Son propre caz / et principal affaire.
Prya le roy / tresInstament de faire.
Traicte de paix / en la communon.
De fraternelle amoureuse unyon.
Aueq ce duc / en remectant loultraige
Du temps passe / puis q̄ a son arbitraige.
Sen submectoit / A quoy luy respondit.
Que de sa part / nen seroit escondit.
Car extimoit / sa priere et demande.
Comme le filz auquel pere commande.
Et ne restoit / sans plus / fors commander.
§Le pappe lors commanca demander.
Aux messagiers / seurete affermee.
De celle paix / pour estre confermee.
A quoy lung deulx declaira nauoir pas.
Commandement / ne charge sur ce paz.
Pour deuoir plus a ceste chose emprendre.
Fors la response a leur maistre et duc rendre.
§A tant esmeu contre ces orateurs.
Leur dit telz motz / O faulx explorateurs.
Fauteurs de guerre / et de paix aduersaires.
Faulx estes uous / et peruers commissaires.
Car cy endroit uenez pour espyer
Et sans propoz nostre estat coppier.
Bien congnoissons la uerite notoire.
Que uostre duc reserue en repertoire.
Quelque poyson / pour uenir a sa fin.
Mais dictes luy quil nest pas assez fin.
Et pour autant / que sa foy scandalise.
Par le pouoir des clefz de saincte eglise.
Ladmonnestons / et adiurons tenir.
Fidelite / et la paix maintenir.
Telle que auez / deuant nous proposee.
Et deslogez sans nulle reposee.
§Apres chanter ce benedicannis.
Nul respondit / mais honteux et camus.
Prindrent pays / car de donner replique
Homme en tel caz / sa parolle napplique.
Et peult a tard pleine audience auoir.
§Quant le roy eut fait son ample deuoir.
Tant enuers dieu q̄ les sainctz / print licence.
Du pere sainct / triste de son absence.
Et neantmoins en la peticion.
Luy octroya / sa benediction.
§Partant de rōme eut grace damour telle.
Que on lextima / par louange Immortelle.
Digne estre mys / au nombre des neuf preux.
Ainsi que huy est Intronse entre eulx.
§Croissant en loz / come de mer lareyne.
Tournant en france / alla trouuer la reyne.
Ou la laissa / auecques ses beaulx filz.
Comblez de ioye / et en plaisir confictz.
Pour son retour / ensemble ses deux filles.
Belles en tout / honnestes et gentilles.
Ce mesme temps / Apres quelque repoz.
Feyt assembler les estatz / Et propos.
Myct en auant / de diuerses matieres.
Et mesmement / pour marcher sur frōtieres.
De tassillon / qui par son faulx barat.
Se demonstroit / enuers luy tresIngrat.
Et qui auoit / dequite simulee.
La sanctite du pappe stimulee.
A traicter paix / ou sur le contracter.
Ses messagiers tendirent retracter.
Leur fainct parler / quant par sedicieuse.
Suasion / faulse et pericieuse.
Disrent nauoir charge expresse / Au traicte.
Promectre adueu de ferme seurete.
Dont le sainct pere / esmeu de rumeur telle.
Iugea leur cueur porter heyne mortelle.
Que hors raison / congnossoit foruoyer.
Et sur ce poinct / les uoulut renuoyer.
§Seigneurs dit il / ainsi q̄ on se deuise.
Nest ce raison / que sur laffaire aduise.
Puis que ce duc / restifue si tresfort.
Que contre luy essayons mectre effort.
Et tous ayons oppinion fermee.
Marcher sur luy / a bonne et grosse armee.
§De son propoz / la response actendant.
Lung des seigneurs pour toꝰ / fut respondāt.
Que auant monstrer apparēt signe de yre.
Sembloit le mieulx / scauoir qͥl uoulloit dire.
Et que possible a raison entendroit.
Le roy dist bien que a cela ne tiendroit.
Mais neantmoins leua ses ostz de sorte.
Comme on pretend / q̄ lourde playe en sorte.
Demourez la / et puis uous tirez pres.
Pour en ouyr quelque mot cy apres.

§En deschiffrant la pn̄te matiere.
Dirons coment ce duc en sa frontiere.
Fut enuahy / non dung ost / mais des trois.
Dont se uoyant en perilleux destroictz.
Submyct au roy / sa uollunte entiere.

§Chappre. uii ͤ.   ##8

Tant / le roy / sur le deliberer.
De ses estatz / pour leur ob temperer.
Et a raison / de bon droict se submectre.
Uoulut au duc de bauiere transmectre.
Homme qui fust le faict Interrogant.
Se tant uouldroit tousiours estre arrogant.
Que de faulser / sans cause legitime.
Sa foy promyse / et nen faire aultre extime.
§Propoz tenu / en faingte ne cela.
Grosse fierte tenir / quant a cela.
Et dit ces motz / Est il besoing q̄ on tempte.
Celuy que a tort / on charge et mescontente.
Saiche le roy que soit a tort ou droict.
Il ne maura sinon du bon endroict.
§Ce rapport fait / le roy / cōme on appreste.
Armee a poinct / poͬ. estre a marcher preste.
Commanda lost / duuser en trois partz.
Et a son filz pepin / chef des lombardz.
Chargea passer / sa bende en la ualee.
Uulgairement Tridentine appellee.
§Austrasyens et saxons feyt marcher.
Au fleuue dict / danubye / et mercher.
Logis dedans Sarmgue la cite.
Aueq deffense / oultre necessite.
Ou mandement / nen faire departie.
Et quant il eut / larmee ainst partie.
A luy retint / pour acheuer le glic.
La tierce bende / Et au fleuue du lic.
Alla planter / ses tentes et heberges.
§Lors Tassillon / doubtant auoir des / uges
Dont se trouuoit / surprins et enuahy.
Deubt dire / Las malement en ua y.
Sans plus ozer / contrefaire lhabile.
Car bien scauoit / estre foible et debile.
A supporter si grande somme et fex.
§Querant pardon / des precedentz meffaitz.
Hors myse ardeur / de sa colere aduste.
Deuers le roy / en la cite de Auguste.
Lors resident / son uoulloir sceut plyer.
Et dhumble cueur / Tellement supplyer.
Que le bon roy / coustunner ordiaire.
Destre enuers tous / piteux et debonnaire.
Tous les excez passez / luy pardonna.
Ce moyennant / q̄ en ostaiges donna.
Theude son filz / et aultres gentz notables.
Bien uertueux / hōnestes et traictables.
Dont par accordz / des articles admys.
Furent faitz lors / dennemys bons amys.
Obedience y exerceant loffice.
De bon effect / meilleur que sacriffice.
Mais si ne fut / le malheur destourne.
De celuy duc / Car le roy retourne.
En la cite de magil pres mayence.
Tenant les iours de commune audience.
Ou tous prelatz / barons princes et ducz.
Feyt assembler / affin destre entenduz.
Caz concernantz / le faict du bien publique.
Et lentretien de la foy catholique.
§Ce poure duc de bauiere pensant.
Estre extime fidele obeyssant.
La se trouua / Ignorant lentreprise.
Qui contre luy / deuoit lors estre prise.
Mesmes des grans de son pays / Lesquelx.
Apres plusieurs longs propoz alleguez.
Publiquement / deuant tous lencuserent.
De foy mentye / et au roy le accuserent.
Auoir ung caz / encontre luy commys.
Lasche et meschant / depuis leur compromys.
Ayant aux huns / paction conIuree.
Par alyance / accordee et Iuree.
Uoulantz tant luy / que ses pays greuer.
Et faire en sang / leurs glaiues abruuer.
§Le duc surprins / parolle ayant captifue.
Eu caz ne sceut / alleguer negatifue.
Par quoy Seigneurs / presentz / deurent sentir.
Que qui se taist / semble au faict consentir.
Dont le remors / de sa coulpe laccuse.
Ueu quil ne tient / propoz de bonne excuse.
§Lors sur les faictz de males actions.
Charges plaingtifz et accusacions.
En quoy il fut conuaincu Lassistence.
Le condempna / souffrir mort par sentence.
Congneu son caz / au uray magnifeste.
Crime encourant de leze mageste.
Ou loy cuule a peyne capitale.
Le condempnoit / sauf la chose totale.
Reseruee estre / a la discution.
Et uueil du roy / pour execution.
Y ordonner / ou coup de glaiue et corde.
Mectre au nyent / par sa misericorde.
§Lors recordant / la consanguinte.
Que auoit / au duc / de sa benignite.
§Sans le uoulloir / par nulle mort deffaire.
Luy demanda / quil entendoit de faire.
§Qui congnoissant / au peril estre et paz.
Du coup mortel / et dangereux trespaz.
Benoulx flechiz / baz prosterne en terre.
Triste et confuz / du uice qui le aterre.
Ne scet sinon palyr trembler fremir.
Plaindre / plourer souspirer et gemyr.
En supplyant / au roy tourner sa face.
Deuers pitie / et que pardon luy face.
De loultraigeux enorme et uil meffait.
Se repentant / de lauoir Iamais fait.
Et desirant / en faire pentence.
Sil luy plaisoit / reuoquer la sentence.
§Sur ce le roy / pour sa uie asseurer.
Commanda luy / et son filz tonssurer.
Reigle et habit en monastere prendre.
Et la leurs iours user / pour graces rendre.
Au createur / dont temps auoit permys.
Eulx repentir / de leurs uices commys.
§Honneste tour / courtoys et amyable.
Rendit le nom de ce roy fort louable.
En pardonnant / ung oultraige si uil.
Et conuertir / caz de crime en Ciuil.
Il siet fort bien / a prince qui pardonne.
Et bien pour mal / de si bōne part donne.
§Changeon propoz / poͬ aultre part brāler.
Force nous est / sortir de lombre en laer.
Se demandez la raison / cest que on crye.
Larriere Ban / aux marches de hongrye.

§Heure nauons de seiourner a tant.
Mais fault monstrer en nous y esbatant.
Come le roy / apres plusieurs alarmes.
Contre les huns feyt appliquer les armes.
Et en personne y alla tout bactant.

§Chappre. uiii ͤ.   ##9

Es huns que on tient / ores ceulx de hongrie
Par le soufflet / Dambicion aygrie.
Au uent dorgueil esleuerent leurs cueurs.
Iusques au poinct / destre extimez uainque.
Par tous climatz / tant pour lample richesse.
Les grandz tresors / pierrerye a largesse.
Coffres comblez / de fin or et argent.
Dont furent pleins / q̄ pour leur fiere gent.
Nombree en forte et grande multitude
A ces raisons / prindrent solicitude.
Ruer ainsi / que cheuaulx deslyez.
Contre saxons / aux francoys alyez.
Non pas ruer / ainsi que lasches rosses.
Mais en donnant / charges fieres et grosses.
Sans rien doubter / faire a effort sembler.
Deuoir a tous la uie et force embler.
Uoullantz tenir / querelle a eulx contraire
Si au combat / tendoyent les attraire.
§Sur les motifz / deuant considerez.
Et que pieca / furent confederez.
Aux bauaroys / par la fraulde secrette.
De tassillon / et sa femme Indiscrette.
Furent Induitz / aux armes eulx renger.
Par couuoitise et ardeur de uenger.
Le desplaisir de leur premere honte.
§Cest grant doulleur / quant tel desir surmōte.
Cueur de uertu / si fort desennobly.
Quil ne consent / uoulloir mectre en oubly.
Le dur remors / de linire passee.
§Ce nest uescu par raison compassee.
Ueu que lon doibt / uers dieu actribuer.
Tout uengement / pour le retribuer.
A cueurs piteux / quāt a luy leur part donent.
De linterest / et loffense pardonnent.
§Doncq̄s les huns robustes gentz et fortz.
Greuantz saxons et francoys par renfortz.
De fiers assaultz / et oultraigeux alarmes.
Feyrent sortir / habondance de larmes.
Et de clair sang / piteuse effusion.
§Francoys uoyantz / ceste confusion.
Et leur puissance / auoir foible portee.
De y resister sans estre supportee.
Deuers le roy / misrent postes en cours.
Pour ayde auoir de bon et prompt secours.
§A ce rapport / quoy q̄ telle nouuelle.
Dueil sur le cueur des hommes renouuelle.
Semblant nen feyt / de nul signe ennuyeux.
§Merueilleux cas / onques poͬ. pis ou mieulx.
Que luy aduint / fust de proffit ou perte.
Il nen monstra / doulleur ne ioye apperte.
De grande perte / on ne le uit doulloir.
Ne dheur prospere / il ne changea uoulloir.
§Ioye et doulleur / iamais en nulle Instāce.
Sceurent mouuoir limmuable constance.
Du sien grand cueur / par la sublimite.
De sa uertu et magnainmte.
Pour debeller / hongres fiers satalites.
Furent leuez / bons gensdarmes deslittes.
En nombre tel / q̄ au rapport des disantz.
Nauoit este plus puissant de dix ans.
§Larmee en deux partie et ordonnee.
Fut a pepin / lune des partz donnee.
Acompaigne / de thierry et mainfroy.
Deux chambellans / de la maison du roy.
Ausquelx chargea / la chose a ordre duyre.
Dentier exploict / et leurs bendes conduyre.
Uers danubie / en la part doccident.
§Mais retenez ung mot pour Incident.
Cest que ce roy / myct au faict de ses guerres.
Reigle et compaz / de si bonnes esquierres.
Que bien a tard / fut dit estre nesung.
Pillaige fait / sur le peupple commun.
§Il nextimoit / ung taz de truandailles.
Faisantz la guerre a moutons et poullailles.
Blasphemateurs / faisoit a coup pugnir.
Essoriller / fustiguer et bannyr.
§Aux hazardeurs / pippeurs de dez / et cartes.
Donnoit frissons / pires que fieures quartes.
Car en ayant preuue de leurs excez
Sans y tenir figure de proces.
Il en faisoit / iustice si tresample.
Que a aultres tous / donoit tiltre dexemple.
§Linfection / abhorra comme fiens.
Ou ord uenyn des pendardz ruffiens.
Et ne permyct / uillaines bordelieres.
Tysons denfer / proserpines houslieres.
Suyure ses ostz / saichant que soubz uenus.
Aux faictz de mars / a tard sont trouuez nulz.
Bons combatans / et que telles offenses.
Ne donnent port / de uallables deffenses.
Mais font souuent / paillardz Infectz / myner.
Perdre leur force et les effemyner.
Plaise au bon dieu / q̄ les armes de france.
Par uices telz / ne tumbent en souffrance.
Et sang pollu / de lourde effusion.
§On me dira / tousiours confusion.
La gist / ou est / fort grande multitude.
Cest uray / mais gentz de bōne promptitude.
Ayantz la charge / a bon ordre y donner.
Deussent prudentz lieuxtenantz ordonner.
Par tous endroitz / pour y mectre polices.
§Qui gardera / de chasser ordes lices.
Ueuz tant de maulx / quelles causent et font.
Ie mesbahy que la terre ne fond.
§Qui osera / dire deuant la face.
Du roy / que a droict iustice ne sen face.
Et que on ne uoye / aux arbres atacher.
Larrons pendardz / tousioͬ uoulantz tascher.
A desrober / et piller le bon homme.
§Qui gardera pugnir gentz qon renome.
Grandz regnieurs et ordz blaphemateurs.
Du nom de dieu / Ceulx qui sont amateurs.
De son honneur / a telles truandailles.
Deussent pourueoir / Car souuēt les batailles.
Perdre uoyt on / a cause des torffaictz.
Et crymes gros / de ces uillains Infectz.
§O chef royal / si souuent te remembres.
Faire excercer en iustice tes membres.
Cest a scauoir / que on uoye habiliter.
Ceulx qui soubz toy / doibuent bien militer.
Croy de certain / que emplyras les histoires.
Damples uertus / triumphes et uictoires.
Et seras dit / uray estre Imitateur.
Du tien ancestre et bon progemteur.
§Or donq larmee / en ordre diuisee.
Selon le train / et manere aduisee.
Que au roy sembla / mieulx estre expedient.
Sur le riuaige / en la part dorient.
De danubye / A bende bien fournye.
Se Ioingnit pres les fins de pannonye.
§De laultre part / pepin quant et ses gens.
Myct en auant / exploictz si diligentz.
Que les deux ostz / sans seiour ne demeure.
Prindrent pays / en ung iour et mesme heure.
Luy dung coste / feyt deuoir de acoustrer.
Hongres autant / quil en sceut rencontrer.
Et les chargea / de une si fiere actainte.
Que du sang cler / en fut la terre taingte.
Le roy aussi / marcha si bien au droict.
De telle poincte / et si tresbon endroit.
Quen pannonye et toute la contree.
Ne fut de luy armee rencontree.
Pour bende ou trouppe en armes mectre aux chāps.
Que tout ne fust / soubz glaiues trenchantz.
Occiz ou mys / en fuytte / et telle talle.
De ne donner / ou actendre bataille.
§Huns retirez / aux plus loingtaīs destoͬ.
Lieux remparez / de fortresses et tours.
A feu et fang / deffaictes leurs pourprises.
Chasteaulx razez / citez et uilles prises.
Quictans partie / et ieu de ce combact.
Sans prendre bond / ne uolee au rabat.
Congneurent bien / auoir male uenue.
Ueu le hazard de la faulte aduenue.
§Le roy non plus trouuat a qͥ parler.
Delibera / faire ses ostz branler.
Deuers baiuiere / affin destre en frontiere.
La se tira / et son armee entiere.
Sans receuoir / en la decision.
Perte de gentz / par nulle occision.
Mais tost apres / la peste perilleuse.
Se myct en lost / si forte et merueilleuse.
Que des plus fortz / moururent a milliers.
Dont conseille / daulcuns ses familliers.
Se gecta hors / de la / et feyt que saige.
§Mais ie demande ung mot en ce passaige.
Come plusieurs demandent sur ce poinct.
Dont uient cela / que les roys ne sont point.
Frappez de peste / et coupz dartillerye.
§Lhonneur saulue / de la cheuallerye.
Ceste raison / uueil tenir par expres.
Que cest dautant / qͥlz nen approchent pres.
Car ilz nont pas / la peau plus forte et dure
Pour resister a challeur ou froidure.
Que ceulx contrainctz / du chauld et froid māger.
Brief il fait bon esuiter le danger.
Se dieu les garde / et saulue par miracle.
Si ne doibt on / esprouuer le triade.
Quant a cela / tempter dieu est mal fait.
Sans cause auoir / dentier et plein effect.
Cest assez dit / il fault prendre la uoye.
Sur le propoz tel que laisse le auoye.

§Sensuyt coment le couraige des huns.
Se redoubla / et que en huit ans les ungs.
Feyrent au roy merueilleuses trauerses.
Par durs assaultz / et batailles diuerses.
Sur quoy dompta / leurs uoulloirs īportuns.

§Chappitre. ix ͤ.   ##10

Es huns confictz / en heyne Inueteree.
Par la colere / aduste / et alteree.
Qui les rendoit / comme toᷤ enraigez.
Destre ainsi ueuz par francoys oultraigez.
Desirantz ueoir leurs Inures uengees.
Feyrent amastz / darmeures tost forgees.
§Uulcan pour eulx employa ses oustilz.
Mulciber myct / aux champs ses artz subtilz.
Mars desploya / ses bruyantes banieres.
Et feyt sortir / des estranges myneres.
Souffre / salpestre / affin de tout broyer.
Auec le sang / humain / pour fouldroyer.
Terrestres corps / et abismer les ames.
Aux puytz profondz des Infernales flaines.
§Monstrantz auoir / couraiges et gradz cueͬ.
Durs / fiers / felons / et enflez / des ranqueurs.
Dont ennemys par lasche deffaillance.
Lessent amour / pour heyne et malueillance.
Chargerent lors rancune / en lieu de aymer.
Guerre pour paix / pour doulceur fiel amer.
Pour ueritez / parolles de mensonges.
Qui au rapportz / semblent propremēt songes
Pour grand plaisir / penyble desconfort.
Pour seur repoz / Rude traueil et fort.
Aduersite / pour fortune prospere.
Et pour sante / acces de fieure aspere.
Pour motz ioyeux / feyrent crys entonner.
Pour le doulx temps / uentz et fouldres toner.
Pour chantz plaisantz / sōnerent fiers alarmes.
Pour rys courtoys / gecterent chauldes larmes.
Pour bien parfaict / triste dueil ennuyeux.
Doulleur pour ioye / et le pis pour le mieulx.
De liberte / furent par ueue apperte.
En seruitude / Et pour gaing eurent perte.
Comme ennuyez / de leur bruyt et renom.
Perdirent loz / credit en terre et nom.
§En nation / dont peupple tost uaxille.
Ayse est souuent / a garder difficille.
§Tel fait aussi / et mect uerges au uent.
Dont il se uoyt bactu le plus souuent.
§Ainsi aduint / a ces huns / qui leuerent.
Armes aux champs / dont bactuz se trouuerēt.
Si ne fut pas sans donner le resueil.
De grand labeur / et soucieux traueil.
Si fierement / se rebellerent que armes.
Onq endroict eulx ne porterent uacarmes.
Qui aux francoys causassent plꝰ grand soing.
Peyne et soucy / ny ou mieulx fust besoing.
Entendre a eulx / ueu la guerre menee.
De telle sorte / et non pour une annee.
Non deux ne trois / mais lespace de huyt ans.
On peult penser / quentre telz combactans.
Occision y eut / dinfinz hommes.
On ne scauroit / compter ne mectre en sōmes.
Le grand tresor en ce temps despendu.
Le sang humain en la terre espandu.
Les durs assaultz / les courses redoubtables.
Les crys piteux / les regretz lamentables.
Plaingtz angoisseux / et pleuxs tresexcessifz
Des orpheninis / pour leurs peres occis.
§Grosses clameurs / des uefues adueillees.
De leur espoir / et plaisir despouillees.
Ymaginez / quant on pense a la mort.
De son mary / en quel poinct cela mord.
Pensez coment murmurent a par elles.
Sur ceulx ayantz / emprises les querelles.
Dont fault porter / et alleguer remors.
De leurs amys / par eulx en guerre mors.
Considerez / combien durant ce temps.
Eurent plusieurs / sedicieux contentz.
Il ne fault pas Iuger / que pane on nye.
Nauoir passe / le drap en pannonye.
Cest a scauoir / que dueil au domyner.
Ny feist plaisir / en uentre et doz myner.
Et ores fust / comme au caz on sefforce.
Que hongres lors / eussent prouesse et force.
Si fut le roy / tousiours magnifestant.
Le sien grand cueur / estre ferme et constant.
Sans desister / contre eulx faire la guerre.
Et leur pays / a puissance conquerre.
Sans toutesuoys / se monstrer oublieux.
De donner ordre / en plusieurs aultres lieux.
Ou fut besoing / debeller aduersaires.
En quoy commyct / certains bons comissaires.
Et chefz de guerre / affin deulx acquicter.
Iouer le double / ou tout le ieu quicter.
Car il uoulloit uaquer rendre hongrye.
De gentz dargentz / et de gresse amaigrye.
Mais non obstant / comme par foiz aduiēt.
Que sort de guerre / en combact ua et uient.
Huns aulcuns iours / si bien se cōporterent.
Que contre luy / la uictoire emporterent.
Ung iour uaincuz / a laultre foiz uainqueͬ
Cela plantoit / hardement en leurs cueurs.
Iusques uoulloir / asseurer esperance.
En leur si fole / esperee asseurance.
§Ceste raison / les feyt tel temps durer.
Et le traueil des armes endurer.
Que ayantz uers eulx / prou bendes seiournees.
Apres auoir perdu quelques iournees.
Gensdarmes frayz / Incontinent apres.
Furent dentrer en bataille tous prestz.
Des lan premer / feyrent si grosse armee.
Que de leur temps / ne fut onq affermee.
Telle estre ueue / en armes sur les champs.
Pour ueoir souldardz / en tel nōbre marchātz.
§Descrire au long / les farouches trauerses.
Courses / assaultz / et batailles diuerses.
Tant dhomes grandz / mys a confusion.
Du noble sang / lextreme effusion.
Tant de citez Iadis Intitulees.
Fleurs de renom / toutes deppopulees.
Chasteaulx razez / gros manoirs desmoliz.
Pays bruslez / uillaiges aboliz.
Hommes occiz / femmes en ce ply myses.
De perdre biens / iusques a leurs chemyses.
Faictz scandaleux / males Impressions.
Ruddes excez / griefues oppressions.
Malheuretez / fortunes douloreuses.
Et pouretez / de doulleurs malheureuses.
§Quant sur pappier la plume sestendroit.
Pour rediger / laffaire en cest endroit.
Mon rude sens / de memoire labile.
Foible y seroit / et ma main trop debile.
Lentendement / uoullant se y atacher.
Pourroit lysant / et auditeur fascher.
Ce mest assez / de donner a entendre.
Combien se peult / ceste matiere estendre.
Pource chacun pense quen ces huyt ans.
Fut la contree / et tous ses habitans.
Si affligez / que pour dermere auance.
Perdirent bruyt uie honneur et cheuance.
§Au huytiesme an / le uoulloir acomply.
Du uaillant roy / ayant mys a droict ply.
Celuy pays / toute chose sommee.
Guerre y rendit / finye et consommee.
§Icy endroict / doibt homme desperit.
Bien extimer / que a lheure depperit.
Le bruyt des huns / et la noblesse toute.
Et est certain / sans reuoquer a doubte.
Que de leurs biens / par long temps amassez.
Chacun francoys / print grande sōme assez.
Il nest point sceu / de la memoire humaine.
Que onq nation en son propre domaine.
Tant or / argent / et richesse receust.
Pour grand butin q auoir en guerre sceust.
§Iamais ne fut / francoyse monarchie.
De telle proye / et despouille enrichye.
§Cel bien y eut / q̄ a grandz et a petitz.
Furent saoulez / leurs ardantz appetitz.
Coffres comblez / ne furent bourses uagues.
De aneaulx ioyaulx / uesselle et force bagues.
§A iuste droict / prindrent or et argent.
Iceulx francoys / sur ceste fiere gent.
Qui par auant / se trouua tant doubtee.
Que par Inure auoit la robe ostee.
Richesse et bien de mainte nation.
Dont sceut auoir la domination.
Qui biens daultruy sās nul droit prend et trousse.
La raison ueult / q̄ ung aultre le destrousse.
§Iusques adonq / furent francoys trouuez.
Fort souffreteux / mais riches approuuez.
Se ueyrent tant / dhabondante peccune.
Que oncques depuis / neurēt souffrette aulcune.
§Comme butin / en guerre se depart.
Le roy eut lors / despouilles en sa part
A extimer / tresor Innumerable.
En quoy uers dieu / se monstrāt fauorable.
Tout aulmosna / parmy les eueschez.
De son royaume / Et ordōna aux chefz.
Diccesains / deglises cathedrales
Instituer / prieres generales.
Pour les deffunctz gensdarmes trespassez.
Durant la guerre / en ces huyt ans passez.
§Lors fut la gloire extaincte et abolye.
De pannonye / auant fort embellye.
Du riche loz / dont se pensoit aorner.
Croistre florir / et longuement regner.
§Elle auoit fait / en saisons assez briefues.
Armes et faictz / de batailles assez griefues.
Regne auoit eu / et dommacion.
Depuis le temps de lincarnation.
Llostre seigneur / deux centz cinquāte ās / Iusq̄s
A lan portant / ses ruynes caduques.
§En ce uoyt on / que pertinacite.
Maint grand royaume / a perte en a cite.
Mainte prouince / a fainct amy lyee.
Se trouue ainsi souuent humilyee.
§Or lexploict faict / comme descript lauōs.
Le roy alla dompter les esclauons.
Et les frisons / sur leurs foles emprises.
§Allors normas chargerēt plus ? prises.
Contre alyez de france / a grand effroy.
Soubz lespoir uain / de leur duc godeffroy.
Disant / se mort soudain ne lexonye.
Quen germanye / en frize / en saxonye.
Fera branler / ses bruyantz estendardz.
Et meynera / les pyrates souldardz.
Sans leur donner / aultres souldes ne gaiges.
Fors le butin / des pillardz nauigaiges.
Et bien pensoit / son credit exaulser.
Par pillerye / en la mer exercer.
§Quant le roy sceut sa presūption telle.
Et quil tendoit / playe assigner mortelle.
Aux alyez de france ses amys.
Charles son filz / a la charge commys.
Feyt desmarcher / en armee assez grosse.
Mais repousse de ceste gent feroce.
Fut tost contrainct / tourner a peu dhōneur.
Et moins proffit / Car le sort de bon heur.
Ne luy donna / sa part en la uictoire.
Fors de ses gentz / confusion notoire.
§Le roy a Aix / sceut bien la uerite.
Que ces normans / plenns de seuerite.
Et affamez / cōme tygres sauuaiges.
A deux centz nefz / costoyantz les riuaiges.
De toute frize / alloyent tant et tant.
Peupples pays / et ysles degastant.
De germanye / a pprochantz les lymites.
Non pour mener uie austere dhermites.
Mais feu et sang / a force espandre / affin.
De tout brusler / riffler et mectre a fin.
§Considerant / de ce fait lexigence.
Incontinent / a toute diligence.
Les armes print / pour au son du beffroy.
Combactre aux champs lorgueilleux godeffroy
Son criinel et mortel aduersaire.
Lors enuiron le fleuue de uuysaire.
Esquippe de ost / fort et puissant / alla.
De grant couraige en ces marches / et la.
En lactendant / planta loges et tentes.
Mais les normans / frustrez de leurs entētes.
Comme craitifz / eulx prenantz par le nez
Feyrent tourner / galeres et grandz nefz.
Car en linstant / mesme de sa uenue.
Sceurent la mort / de leur prince aduenue.
Lequel comme ont / aulcūs le caz deciz.
De son filz propre / a lheure fut occiz.
Par ce que auoit / foy promyse blecee.
Deuers sa mere / en layant delessee.
Pour aultre prendre. Ainsi du lasche tour.
Fut laschement / paye de son retour.
§Ung sien nepueu / succedāt a la terre.
Bien tost apres / deuers le roy print erre.
Dhumilite / Et lors normans submys.
A son uoulloir / maulx precedentz obmys
Heyne remyse / et rancune oublyee.
Finale paix en lheure publiee.
Francoyse armee / A tant se destourna.
Et le bon roy / a ix sen retourna.

§Recit dung caz piteux et miserable.
De leon tiers / pere sainct uenerable.
Par les romains rempliz daigre fureur.
Qui en fierte de furieuse aygreur.
Feyrent exploict / dexces Intolerable.

§Chappre. x ͤ.   ##11

N lan sept centz quatre uigtz dix et neuf.
Aduint le caz estrange / Et assez neuf.
Estrange autant / q̄ on scauroit compte eslire.
Dur a ouyr / et fort piteux a lire.
Le caz fut tel / quelques seigneurs romais.
Emprindrent lors / souiller leurs ꝓpres mais
Au iuste sang / de leon le sainct pere.
Come ennuyez / du temps doulx et prospere.
Et par heyneuse Infecte faction.
Conficte au dol / de putrefaction.
Encontre luy / crime faulx susciterent.
Et tellement romain peuple exciterent.
Que de ranqueur fort odieuse espriz.
Furent aguetz / constituez et pris.
De gentz armez / pour selon leur entente.
Magnifester sa ruyne patente.
§Pensant uers dieu / faire Intercession.
Au iour sainct mare en la procession.
Quen tiltre on Dit / la grande letanye.
Ces proditeurs / de male compagnye.
Aueq plusieurs garnementz embuschez.
Secrettement / sur les chemins cachez.
Entre sainct iehan de latran / et leglise.
De sainct laurens / uzerent de main myse.
Et en fureur de felonneux despit.
A grand tumulte et uiolent strepit.
Pour mectre a fin / leur uollunte dampnee.
Le pere sainct / Iuz de sa haquenee.
A terre mys / luy osterent lhabit.
Pontifical / Lors en cruel labit.
De diuiers coupz / orriblement greuerent.
Son poure corps / les deux yeulx luy creuerēt
Plus poͬ. leurs mais et glaies mectre en cher.
Ozerent bien la langue luy trencher.
§Par ces felons / pleins de maudicte euye.
Plus desirantz / le rendre mort que en uie.
Fut en tel poinct / au monastere mys.
De fainct Erasme / Et la sergentz comys.
A le garder / auecques robe et chappe.
Enferrent tout / piedz et mains qͥl neschappe.
Mais tost apres / comme ay ueu par escript.
Luy restablit / le benoist iesuxpist.
Parolle et ueue. §Ung sien cubiculaire.
Nomme Albin / digne de bon sallaire.
Home feal / et dengin fort subtil.
Par Industrye / ymaginer sceut il.
Hors les lyens / de ces truandz le mectre.
Nostre seigneur / cela uoulut permectre.
Pour le tirer / du danger des mutins.
Peu iours suyuantz / au duc des spoletins.
Se retira de la en allemaigne
Chercha refuge / au bon roy Charlemaigne.
Qui dhumble cueur / autant / q̄ faire sceut.
Et comme ung filz / doibt pere / le receut.
§Recueil luy feyt / de grace fauorable.
Chere monstrant / si graue et honorable.
Que monde en fut / fort bien ediffie.
Iusques au mot / estre ueriffye.
Quen luy gisoit / uifue sourse et fontaie.
Ou se puysoit / lesperance certaine.
Des cueurs afflictz / tristes et desolez.
Que par doulceur / rendoit tous consolez.
§Quen reste plus ? Sans longue demouree.
La sainctete / du sainct pere honnoree.
Et myse au train et port destat pappal.
Le roy uoullant / a son chef principal.
Demonstrer uraye / et deue obeyssance.
Iusques a rome en bien grosse puissance.
Le alla conduyre / et au siege poser.
Dont on lauoit essaye depposer.
§Apres plusieurs / Informacions faictes.
Les ennemys du pappe / pour deffaictes.
Uoulantz fonder leurs excusacions.
Sur crimes faulx / et accusacions.
Presentz le roy / et tous ceulx du coleige.
Difrent que estoit / apostat sacrileige.
Et scismatique / Aux quelx fut respondant.
En ce nauoir / propoz correspondant.
Fors que tesmoings / eussent / et persōnaiges.
Dignes de foy / portantz urays tesmoignaiges.
Des caz posez / a lencontre de luy.
Allors on feyt publier / se nulluy.
Chose scauoit / en quoy ce pappe y erre.
Quil laffermast / deuant laultier saīct pierre.
Sans riens doubter / sinon dieu / Et cōbien.
Que on respondist / ny scauoir fors tout bie.
Le bon seigneur / ayant la main au texte.
De leuangille / ainsi que ung hōme atteste.
Qui daulcun crime entier et net se sent.
Dieu a tesmoing iura estre Innocent.
De telle charge / Ainsi fut approuuee.
Pure mensonge / et bourde controuuee.
§Atant le roy uoyantz trouuez menteurs.
Ses malueillantz / faulx calummateurs.
Plems de poyson / et trahison Infecte.
Feyt quen briefz iours / iustice deulx fut faicte.
Les ungs penduz / aultres essorillez.
Mys au carcan / hors de romme exillez.
Biens confisquez / meuble et maisons desertes.
Receurent paye / au pris de leurs dessertes.
§Cestuy leon / romain de nation.
En lan huyt centz / de lincarnation.
Nostre seignr / Considerant lempire.
Dempereurs grecqz / uerser de mal en pire.
Et que par eulx / leglise nauoit port.
Ayde ou soustien / de suffisant rapport.
§Uoyant aussi / que hyrene lemperiere.
Laissant pitie maternelle en arriere.
Esprise au feu / du uent ambicieux.
A son filz propre / ayant creuez les yeulx.
Pour Imperer hors raison conuenable.
Aiuste droict / mais trop desraisonnable.
§Considerant / aussi / comme on scauoit.
Que despieca / le pappe estienne auoit.
A ce bon roy / lempire transferee.
Lors ieune enffent / pour la cause aueree.
Que luy et tous les siens predecesseurs.
Furent iadis / urays pilliers deffenseurs.
Et protecteurs / du siege apostolique.
Comme encor luy / trefferuent catholique.
Continuoit / son franc et bon uoulloir.
Dont mieulx pourroit / xpiente ualloir.
Par maintz endroictz / et en plusieurs passaiges.
Delibera / prins le conseil des saiges.
Tant du clerge q̄ du senat romain.
Mectre le fex de lempire en sa main.
§Conseil tenu / sur lerre pretendue.
On dit la charge / a droict luy estre deue.
Car de pepin / extime entre humains.
Extraict du sang / des illustres germains.
Il estoit filz. Aultre raison apperte.
Est que pepin / eut a espouse Berthe.
Fille de Eracle / empereur / dont par droict.
Deuoit iouyr de lempire orendroit.
§Ceste matiere au long examinee.
Pour estre myse a fin et temmee.
On aduisa prandre loysir et temps.
Rendre de tous / les appetitz contentz.
Or bien scauez / quen feste sollempnelle.
Tout cueur deuot / moult se console en elle.
Et a ferueur desprit / est Inuute.
§Aduint le iour de la natuute.
Nre seigneur / que lon dit principalle.
Feste de lan / y eut messe pappalle.
Le roy present / ducz / contes / Barons maintz.
Les cardmaulx / prelatz / nobles romains.
Princes / seigneurs / et peupples de la terre.
Tous assistentz / a leglise sainct pierre.
En nombre grand / plus sans comparaiso.
Que ie ne dy / Ce roy / en oraison
Le cueur au ciel / uers la terre oeil et face.
Genoulx flechiz / priant dieu quil efface.
Tous ses meffaitz / et le gard de meschef.
§Le pere sainct / luy posa sur son chef.
La triumphant / couronne Imperiale.
Daffection / feruente et cordiale.
Ce mesme Instant / q̄ ainsi fut couronne.
Et des habitz Imperiaulx aorne.
Publique uoix / dit ces motz / A droict iuste.
Est couronne / de dieu / Charles Auguste.
Paisible et uray / empereur des romanns.
Peupple criant / leuoit au ciel les mains.
De ioye espriz / pour lacte meritoire.
Luy souhettant / uie honneur et uictoire.
§Lors fut mue / sans nul uice derreur.
Le tiltre et nom / de roy / a empereur.
§Lors se trouua lempire translatee.
De grece a rome / Auant si dilatee.
Que cinq centz ans / ou enuiron / auoit.
Desia regne / Dieu qui tous faictz preuoit.
Cela permyct / selon ma fantasye.
Pour corriger la mauldicte heresye.
Dont furent pleins plus ͬ ᷤ empereͬ ᷤ. grecz.
Car nonobstants le r s bōs ou mauuais grez.
Lauctorite / sur rōme et alemaigne.
Fut lors donnee au puissant charlemaigne.
§Donq suppose ce quen peult estre dit.
A telle gloire / hōneur loz et credit.
Se departit / prenant congie de romme.
Que onques on sceut ce croy extimer hōme
Tant de la part / de citadins romains.
Que du sainct pere A tant deurot germais.
Estre ioyeux / ueu quil ne leur empire.
Et que uers eulx / translatee est lempire.
§Faisons la poinct / et allons memorant.
Plusieurs grandz faictz / quil feyt au demourat.
Dont aussi peu puis actuindre le nombre.
Que honneur auoir / de combactre mon umbre.

§Iay cy empris / se trop soudain ne meurs.
Escripre en brief / touchant la uie et meurs.
De ce tresnoble empereur charlemaigne.
Et suis content / que lescript se pourmeine.
Uers les ouuriers uieilz Ieunes uerdz et meurs.

§Chappr̄e. xi ͤ.   ##12

Onne raison nous rapporte messaige.
Ce prince / auoir / eu renō dhōe Isaige.
Qui ia trente ans / en france auoit regne.
Allors quil fut / empereur couronne.
§Pour dire au uray / de la sienne excellence.
De sa facon / stature / corpulence.
Force / uertu / prudence / et bon auiz.
Ie ny puis mieulx fonder ample deuiz.
Que de tulpin ensuyure lescripture.
Homme de foy / et de licterature
Qui lors estoit / archeuesque de rems.
Et auec luy / non quant et les derrains.
Mais des premers / fust temps de paix ou guerre.
Alla tousiours / Si on ueult dire que erre.
Ayant escript / et recite de luy.
Ce que on en lyt / Ie nextime celuy.
Constitue / en dignite si haulte.
Auoir daigne commectre telle faulte.
Que pour flatter / uoulsist iamais songer.
Faire ung rescript de rapport mensonger.
§A homme aussi escruiant les histoires.
Naffieit celer / faictz prouuez et notoires.
Mais doibt tousiours se monstrer soucieux.
Descrire tout / soit acte uicieux.
Ou uertueux / de force / non contraincte.
La plume au uent / peult biē gecter sās craicte.
Comme ie croy que ce preudhomme feyt.
Si en deuons faire nostre proffit.
Parquoy se foy a luy est adioustee.
Ne soit la part / de sa louange ostee.
Et lextimons en laffaire pourueu.
De auoir escript / iouxte ce quil a ueu.
§Plus certaine est / la chose a loeil receue.
Que celle au dict / dung apres aultre sceue.
Ie uous diray / affin de mieulx pourueoir.
A tout le caz / qui ny croit aille ueoir.
§Or donq ainsi / que tulpin noꝰ Informe.
De la beaulte / corporelle / et la forme.
Du magnamme empereur / ses recordz.
Sont telz / quil fut / puissant hōme de corps.
Dhuyt piedz des siens / fort longs portoit stature.
Et tant longueur contenoit la cemture.
Dont se ceingnit / oultre ce qui pendoit.
Du reste a baz / lors que ceinct en estoit.
Ample de rems / le uentre conuenable.
Cuysses / braz / mains / de grosseur raisōnable.
Selon le corps / Dung espan et demy.
La face auoit / coulleur uifue parmy.
§Nez / yeulx / sourcilz / bien longs / le frōc treslarge.
Comme on diroit dung demy pied en marge.
Barbe dung pied / monstrant uirilite.
Portoit tousiours / Et a la uerite.
Ce mot latin / uir / qui est a dire homme.
Pris de uirtus / dont uertu se denomme.
Denotte bien / que hōme est deffectueux.
Sil ne se monstre en tous faictz uertueux.
Uertueux fut / lessant faictz puerilles.
En ieunes ans / et par actes uirilles.
Obtint grandeur de magnanmite.
Grand cueur eut il / en la sublimite.
Des faictz arduz / quant daaige primeraine.
Tant exaulsa / par pitie souueraine.
La saincte foy / que onq hōme plus auant.
Ne fut ce croy / tel affaire suyuant.
§Science ayma / et tant myct cue ͬ. en elle.
Que non content de langue maternelle.
Dont uzent gros entendementz ruraulx.
Se feyt Instruyre es sept artz liberaulx.
Et pour parler en seine conscience.
Tant se monstra ialoux de la science.
Que aueq le nom de preux et belliqueur.
Il sauoura / ceste doulce liqueur.
Et pour auoir / ses uolluntez complectes.
Tant iour que nuyct / eut quāt et luy tablettes.
Pour rediger / par escript promptement.
Ce qui se offroit / a son entendement.
Considerant / que homme nest si habille.
Qui nayt memoire oublieuse et labile.
Et par cela ne uoulut demourer.
Quil neust de quoy le tout rememorer.
Hōmes plusieurs / estrangiers eut a gaiges
Pour lintroduyre a differentz langaiges.
§A ce propoz / deubt il pas sesiouyr.
Dambassadeurs / en tout passaige ouyr.
Ie dy cela / deuoir bien correspondre.
A prince grand / descouter et respondre.
Sans truchement / Raison a ce consent.
Que ung mot de luy / sās doubter en uault cēt.
§En langue grecque / hebraique / et latine.
Fut bien Instruict / mais entre sa doctrine.
Grec entendit / mieulx quil ne sceut parler.
§Pierre de pize au bruyt uollāt par laer
Son precepteur / fut prenner / en gramaire.
Et alcuyn / pour directeur sommaire.
Lors pere abbe de sainct martin a Tours.
Des aultres artz / les argumentz et tours.
Luy sceut monstrer / si tresbien le conduyre.
Dresser / Mlener / Fonder / et Introduyre.
Quentre les cleres / fut dit la grace auoir.
Dhome extime / en bon et grand scauoir.
§En ses repaz / auoit souuent lecture.
Dhistoire honneste / En la saincte escripture.
Se delectoit / et y prenoit plaisir.
Par temps de paix / quil estoit a loysir.
§Il ayma fort / entre aultres ) le uolume.
Iadiz passe / par la uolante plume.
Sainct augustin / pour lire en temps et lieu.
Intitule de la cite de la cite de Dieu.
§Feruent estoit / au sainct diuin office.
Iournellement / assistant au seruice.
Lors que on chantoit / toutes heures du ioͬ
Et synamnent / luy estant a seiour.
§Aulmosnier fut / piteux et debōnaire.
Quant au manger / pour repaz ordinaire.
Aux iours de chair / se ne faulx en monton.
Souuent mangeoit / ung quartier de moutō.
Dung porc lespaulle / Aussi auoit de crue.
Lyeure / oyson gras / ung paon / ou une grue.
Sans le gibier / pour redoubler en tiers.
Et uenoysons / dont mangea uolluntiers.
Nul doibt pourtant / esbahy par trop estre.
Du compte ouyr / sil scauoit bien repaistre.
Sobre fut il / en boyre / Touteffoys.
Car au repaz / ne buuoit que deux foiz.
Ou trois au plus / bien mangeoit pome ou poyre.
Lapres disnee / et peu uin a son boyre.
§Une heure apres / tout nu prenoit delit.
A reposer / quelque temps en son lict.
Cela faisoit / Car ainsi q̄ on traueille.
La nuyct mectoit / son esperit a ueille.
§Souuent trois foiz / ou quatre se leuoit.
Deuocion uers la mynuyct auoit.
Faire enuers dieu / oraisons acceptables.
A une aultre heure / escripuoit a ses tables.
Ce qui uenoit en memoire au resueil.
Ainsi mesloit / auec repoz traueil.
Saichant / Nature / auoir mys en ouuraige.
Loysel au uol / et lhomme au labouraige.
§Pour dyuertir / les mauuaises humeurs.
Princes / suyuez / condicions et meurs.
Dempereur tel / qui exemple uous laisse.
De uertueuse honneste gentillesse.
Exemple est il / patron et enseigneur.
Monstrant chacun deuoir uiure en seigneur.
Il uous apprend / enseigne / et monstre au duyre
Comme deuez uoz enffentz Introduyre.
A heure et temps / pour leurs cueurs asseruir.
A craindre dieu / laymer et bien seruir.
Puis auant estre hōrs le ply de baz aaige.
Leur enseigner / des prīcipes lusaige.
Et quant seront moyennement lectrez.
Sur le poinct destre / aux cheuaulx adextrez.
Auant que corps / et engm leur durcyce.
Apregnent lors des armes lexercice.
En chasse aussi / saichent lart des ueneurs.
Cela siet bien a tous ieunes seigneurs.
§Quant au regard des filles ie pensoye.
Quen les faisant / au fil de laine et soye.
Songneusement / sur le mestier ouurer.
Ioye et honneur / y pourrez recouurer.
§Oysiuete nourrice de tous uices.
Cause a la foiz / si estranges seruices.
A corps nourriz / souefz et delicatz.
Que cest souuent / grand pitie de leur caz.
Donq se uoulez / aux enffentz plaisir prendre.
Faictes tant filz q̄ filles dheure apprendre.
Ainsi le feyt / charlemaigne en son temps.
Dont tous les siens / furēt fort bien contentz.
§Ie uoy ung mal auIourdhuy en noblesse.
Qui de plusieurs / le credit et nom blesse.
Cest que tant sont / ieunes gentz paresseux.
Lectres scauoir / et se mocquent de ceulx.
Qui sont scauātz / disantz par fierte rogue.
Que la science a noblesse desrogue.
§O le beau mot / gros asnes Insencez.
Extimez uous de dieu estre assencez.
Pour / sans labeur de soucieuse estude.
Deuoir actaindre a la beatitude.
Qui nobles fait / perpetuer en nom.
De glorieux / et triumphant renom.
§Extimez uous / q̄ desrogue a uaillance.
Plume porter / aueq espee et lance.
Et quen ayant / lrēs prou / et scauoir.
Ne puisse bien / lhomme prouesse auoir.
§Mais tenez uous ung gentilhōme adextre
Moins extime et preux aux armes / de estre.
Clerc et scauant / tesmoigs trouuerōs maintz.
Monstrantz que non / Iadis consulz romaīs.
Par leur scauoir / et saige prouidence.
Eurent ilz pas / la superIntendence.
Des actes grandz / dont se ueyrent uainquers
Plus par leur art / q̄ par faictz belliqueurs.
§Iulles cesar / Hanbal et Pompee.
Tindrent ilz point / leur pensee occupee.
A liures ueoir / Alexandre le grand.
Combien fut il / destudier engrand?
§Ce charles cy / neut il labeur penyble.
A retenir histoires de la bible.
§Ha ieunes gentz / exemple a luy prenez.
Puis que auez temps oportun aprenez.
Par Ignorance / en la fange et bourbe estes.
De non scauoir / uous uiuez comme bestes.
Non cōme ceulx ou moyens laisse entiers.
Qui deussez ia / ensuyure les sentiers.
Dont esuiter pouez facons ruralles.
Et obtenir / belles uertuz moralles.
Qui uous rendront / dignorantz / fort scauantz.
De folz / prudentz / de negligentz / suyuantz.
Uices dompter / par heureuse uictoire.
Cest assez dit / retournons a lhistoire.
§Si grande force / eut celuy empereur.
Quen guerre estant / aux combactz de fureur.
Par le pouoir / de sa dextre bruyante.
Ioyeuse en main / lespee flamboyante.
Ung homme arme / de cuyrace et armet.
Tout pourfendoit / en deux / puis le sommet.
Iusqua donner / sur larson de la selle.
De son dextrier / lescript aussi ne celle
Que ensemble Ioinctz / quatre fers de cheual.
Facillement / come leau court a ual.
A ses deux mains / les scauoit tous extendre.
Ainsi q̄ eust fait / esclysses de boys tendre.
§Force de braz / si grande et telle auoit.
Que ung home fort et puissant enleuoit.
Ayant les piedz posez / sur sa main dextre.
De terre en hault / Cestoit ung tour de maistre.
§Suffise quant a la force du corps.
Si fault toucher des louables recordz.
De une aultre force escripte en son histoire.
Entre uertuz / cardinales notoire.
En ceste force ou gist grandeur de cueur.
Consiste / et est magnamme uigueur.

§Charles monstrant uertu de magnitude.
Print daccorder bonne solicitude.
Les chantz deglise en leur diuersite.
Puis erigea celle uiuersite.
Qui en paris flourit par belle estude.

§Chappitre. xii ͤ.   ##13

E prenier an quen tel loz gloire et heur.
Fut couronne / Charlemaigne empereur.
Uoulant iustice estre a tous ministree.
Gentz enuoya par chacune contree.
En ses pays / Et pour les tucions.
De tous estatz / feyt constitucions.
Statutz et loix / portantz nombres et tiltres.
De uingt et trois Imperiaulx chappitres.
§Aultre acte feyt / bien digne a recorder.
Se fut quant sceut / le chant de legle accorder.
Ou se trouuoit / fort grande dissonance.
Par ce quencor ny auoit ordonnance.
Quel ordinaire en loffice on tiendroit.
Et en faisoit / chacun de son endroit.
Differement / a la uollunte sienne.
§Lung pretendoit / tenir lambrosienne.
Laultre uoulloit loffice proposer.
Que sainct gregoire auoit sceu composer.
Et par cela / discordoit larmonye.
Tant sur le chant quen la sernonye.
Qui fut motif / au sainct pere enuoyer.
Pour ceste chose / en bon ordre auoyer.
§Lequel allors / par le diuin oracle.
Ou apparut / ung euident miracle.
Bien entendit / que dieu ne luy cela.
Ce quil uoulloit estre faict de cela.
§Aduint ung soir / la iournee acomplye.
Que luy estant / en leglise / a complye.
Feyt apporter / le liure / sur laultier.
Gu contenu / estoit / loffice entier.
Dont sainct gregoire auoit en consonance.
Fait lrē et chant / de doulce resonance.
§Celuy aussi / fut la mesmes pose.
Par sainct ambroise escript et compose.
§Les liures cloz / et portes bien fermees.
Pour rendre au uray / les doubtes affermees.
Le iour pongnant / uenu / du lendemain.
Sans ce que on eust / myse aux liures la maī
Signes fort grandz / dōnerent bien a croyre.
Que dieu uoulloit / loffice sainct gregoire.
Estre a iamais celebre / toutes partz.
Car les fueilletz en diuers lieux espartz.
Furent trouuez / demonstrantz deuoir celle.
Forme tenir / leglise uniuerselle.
§Celuy de sainct ambroise / la / trouue.
En son entier / et ouuert / fut prouue.
Deuoir tenir la cite mylannoyse.
Et par ainsi / a bout se myct la noyse.
§Plus demonstrant ferueur daffection.
Au zele ou gist / grande perfection.
Il enuoya / par le monde / gentz saiges.
Pour circuyr diuers lieux et passaiges.
Et enchercher les noms gestes et faictz.
Des glorieux martyrs / benoistz confes.
Hermites sainctz / et uierges / poͬ tout mectre.
En repertoire / au uray / sans riens obmectre.
De ce / feyt faire A tēps non de long traict.
Certain uolume en mamere dextraict.
Intitule en nom martyrologe.
Qui chacun iour / a iuste heure dorloge.
En brief sermon / fait les sainctz memorer.
Que par oubly on laissoit demourer.
Et se trouua / en la chose ordonnee.
Quil y auoit par chacune iournee.
Plus de trois centz / benoistz sainctz / a fester.
§Sur quoy uoulant / la matiere affecter.
Institua / ceste lecon de prime.
En tout colleige estre leue / ou sexprime.
Des bienheurez / le sommaire total.
De leur trespaz / et triumphant natal.

§Et pourautant / que au recit lescripture.
Ny suffyt pas / En fin de la lecture.
Feyt adiouxter / dire. §Et aliorui.
Plurmorum sanctorum martyrun.
Confessorui / ac uirgmun /. A dire.
Que auecques ceulx / palme ayantz de martyre
Aultres plusieurs / portantz leurs effectz seurs.
Tant des benoistz glorieux confesseurs.
Que nombre grand de uierges et matrosnes.
Ont seur repoz / uers les celestes throsnes.
§Loz eternel / doibt commendacion.
Actribuer en augmentacion.
De renommee / a celle magnitude.
Du trespuissant / empereur / qui destude.
Prennerement / feyt / de rome a paris.
Translacion / pour subtilz esperitz.
Exerciter / Et la langue barbare.
Balbuciante / en grosse teste Ignare.
Rendre elegante / au train de nouuel art.
Par expulser / nonchalloir le uieillard.
Qui de plusieurs / faisoit le uueil descendre.
Et sans nul fruict / dormir pres de la cendre.
§Ce fut au temps quil pleut au plasmate ͬ
Souuerain roy uers celuy amateur.
De la science / ayant cueur au negoce.
Durantz ses iours / faire partir descoce.
Deux fort scauantz / Religieux / uenuz.
Par mer en france / et fut lung Rabanus.
Laultre Clement / des aulcūs nōme Claude.
De leur scauoir / q̄ on prise et fort collaude.
Uint le motif / principal / par cest heur.
Que eurent iadis / a maistre et precepteur.
Ce bon docteur. Bede le uenerable.
Dont la science est grande et fauorable.
§Or entendez / ces deux religieux.
Neurent lardeur / du feu contagieux.
Qui cueurs embraze / aux mondaines estoffes.
Mais desirantz uiure en urays philozophes.
Furent contentz / approuuer ce dictum.
Dauoir sans plus / uictum et uestitui.
Cela sentend / nourriture et uesture.
De changer terre / emprindrent lauenture.
Sans or / argent / ne meubles / auoir pris.
Fors le scauoir / par leur labeur apris.
§En france fut / estrange leur uenue.
Car onq nestoit / telle chose aduenue.
Et tout ainsi / que en uilles et citez.
Portent marchandz / pour les necessitez.
En diuers lieux / marchandises a uendre.
Ces moynes lors / sefforcerent laer fendre.
Et en leuant leurs uoix de cliquantz tons.
Crierent hault / par places et cantons.
Que qui uouldroit / achepter sapience.
Allast uers eulx / disantz / qui sappuye en ce.
Peult senrichir / et tresor tel auoir.
Qui dung royaume / excede tout lauoir.
§Lors comme uent leger souffle en ouye.
Ueu lestrangeur / de chose non ouye.
Furent ces deux / pour le cry si nouueau.
Extimez estre esuentez du cerueau.
Si feyrent tant / quen paris arruierent.
Ou plusieurs folz / encontre eulx estriuerent.
Dont les aulcuns / a leurs talons marchātz.
Crierent hault / uez cy les chauldz marchandz.
Icy uoulantz / science mectre en uente.
§Sur ce / bien tost / ainsi q̄ bruyt sesuente.
Fut lempereur / aduerty de ce fait.
Qui bien uoulut / en approuuer leffect.
§Si les manda / lors print la pacience.
Dinterroguer / en diuerse science.
Ung chacun deulx Et quāt il les eut ueuz.
En meurs / prudence / et lrēs bien pourueuz.
Leur demanda / en quel pays tendoient.
Aussi combien Sapience entendoient.
Uendre a ung mot / Allors sur ce bon dit.
Tout constāment / lung deulx luy respondit.
Quil conuenoit / establir commissaires.
Pour leur liurer trois choses necessaires.
§Lune / a garder / q ne fussent perilz.
Leurs documentz / auoir gentz desperitz.
Ingemeux / et subtilz a comprendre.
§Laultre auoir lieu couenable a apprendre.
Et laultre en fin de la duusion.
Biens competentz / pour leur prouision.
De robe et uie / En quoy faisant seroient.
Contentz de lyre et ia ne cesseroient.
De proffiter / et doctrines semer.
A toutes gentz uoullantz science aymer.
§Lors lempereur / a la requeste faire.
Bien extima / ueu le ͬ hōneste affaire.
Auoir en eulx / grande perfection.
Et leur donna / de bonne affection.
Prouision / aux trois demandes telles.
En quoy aquist / louanges Inmortelles.
Causant ce bien / qui ualut et uauldra.
A iamais tant / que le monde fauldra.
§Deslors ces deux grandz hōes prindrēt cures.
A commencer / ordinaires lectures
De tel endroict / que disciples plusieurs.
Eurent bien tost / de paris et aillieurs.
Ayant desir / affectueux uers celle.
Gent de paris / lestude umuerselle.
Luy establit / qui de Athenes estoit.
Ia translatee a Romme / Or ne restoit.
Pour lacte tel / mectre a effect prospere.
Fors le uoulloir / entendre du sainct pere.
§Pource enuoya deuers luy a sentir.
Si son plaisir seroit dy consentir.
Qui congnoissant / laffection entiere.
Et grand desir / que auoit en la matiere.
Tout uolluntiers a sa relacion.
Luy accorda / ceste translacion.
Romains presentz / fut en plein cōsistoire.
La chose admyse / Ainsi q̄ dit lhistoire.
§Iehan Rabanus / lung des dessꝰ nōmez
Religieux / entre les renommez.
Hommes scauantz / et de bonne prudence.
Feyt a Paris / deslors sa residence.
Laultre Clement / ou claude ainsi q̄ ay dit.
De la les montz enuoye par lesdict.
Imperial / regenta en pauye.
Ou sa doctrine / et sainctete de uie.
Magnifesta / de telle heure que encor.
Le bien y reste / extime autant que or
§Lung des premiers / ayantz solicitude.
Faire en paris / lexcercice destude.
Fut Alcuyn uenerable docteur.
Que lempereur auoit eu precepteur.
Cestuy / et Iehan Rabanus / escriptures.
Misrent en train / par songneuses lectures.
Lescot aussi / auecques eulx fut il.
Qui ores est / nomme docteur / subtil.
Leurs plumes dor / et langues treffertilles.
Donnerent lors / doctries si utiles.
Que Iusquau poinct / de consumacion.
Seront tenuz en extimacion
Tant sceurent ilz / semer bonne semence.
Que sans cesser / le fruict en recommence.
A pulluler / et tant plus que on en eoeult.
De tant plus croist / cōme ung puytz q̄ on ne peult.
Faire tarir / dont sort uifue rozee.
Soubz qui la terre aride est arrouzee.
Cest la fontane / ou ieunes iouuenceaulx.
Puysent liqueur / des affluentz ruysseaulx.
Et boyuent tant / q̄ bien souuēt cōme yures.
Destudier / sendorment sur les liures.
Iour et temps / heureux / fut il ente. §
Si noble fruict / qui la xpiente.
Repaist / nourrit / assouuyt / rassasye.
Et la preserue / estre derreur saisye.
§O quel grand bien / quel plaisir de bon heͤ.
Receut paris / quel proffit et honneur.
Lors que ainsi fut / lestude translatee.
Dont science est / en tous lieux dilatee.
Ce fut ung bien / encor esse et sera.
Qui dieu aydant / iamais ne cessera.
Et par lequel leglise militante.
Se maintiendra / en foy ferme et constante.
§Pour decider / toutes difficultez.
Dedans paris / en maintes facultez.
Se produyt fleur / dexellente clergie.
Et mesmement / la saincte theologie.
Tant y flourit / quen plusieurs regions.
Gentz seculliers / et de religions
Portent le fruict / du uertueux merite.
Qui aux sainctz cieulx des iustes lame herite.
§La rudes sens / par estude adextrez.
Sont tost renduz /fort scauantz et lectrez.
§es esperitz / tardifz dapprendre et rares.
Deuiennent promptz / Ceulx de lāgues barbares
Par tres expertz regentz leurs directeurs.
Se font a temps / eloquentz orateurs.
Cest a paris / ung chef doeuure admirable.
Comme extime tresor Innumerable.
Ueuz tant de biens / quen la diuersite.
Porte et contient / celle uinuersite.
§Cest une mer / qui ua flue et redonde.
En tant de lieux / et court par si roide unde.
Que les ruysseaulx fluantz en toutes partz.
Sont auIourdhuy parmy le monde espars.
§Cest ung soleil de duune lumiere.
Prenant clarte / de la cause premiere.
Dont clairs engins / en uertuz reluysantz.
Sont enuers dieu / et les hōmes plaisantz.
§Cest de tous biens / ung si profond abisme.
Que a peyne puis / en escripre la dixme.
Par quoy uueil bien / A tant men depporter.
Pour aultres faictz louables rapporter.
De lempereur / messayant satiffaire.
A ceulx qui ont pris a cueur cest affaire.

§Lhistoire dit / qui se y uouldra fier.
Que luy apres les uentz ampliffier.
Myct noms aux moys par curieuse estude.
Et puis uoulut prandre solicitude.
A temples sainctz plusieurs ediffier.

§Chappre. xiii ͤ.   ##15

Empereur grand / denome par ses faictz.
Si tres arduz / Dont auoit assez faictz.
Oysiuete / fuyant la negligente.
Des paresseux / principale regente.
Sestudia / pour ses desirs feruentz.
Exerciter / Imposer noms aux uentz.
Douze en nomma / iasoit ce q̄ au rabactre.
Ne sen trouuast / par auant sinon quatre.
§Touchant leurs nos les nauigatz en mer.
Facillement / les deuront mieulx nommer.
Que aultres nayantz desir faire lecture.
De superflue et fascheuse escripture.
§Aux douze moys aussi / dōna telz noms.
Ce ueullant prince / ainsi que les tenons.
Et ausurplus / pour nestre deuant aaige/
Surpris de mort / disposa dauentaige.
En quoy son loz / ne rendit abesse.
Autant que tient / de lectres le. A. B. C.
Faire bastir / monasteres et temples.
Lesquelz doua de reuenuz fort amples.
A chacun deulx / une lectre dor fin.
Feyt apposer en pleine ueue / affin.
Que aux suruiuantz la memoire actuelle.
En demourast / tousiours perpetuelle.
§Sur tous les lieux / quil feyt ediffier.
Leglise de Aix / peult bien ueriffier.
Comme employa / sa liberale dextre.
Or et argent / et que au possible de estre.
Son franc couraige / honneste et uertueux.
Chef doeuure y feyt / plus q̄ aultre sūptueux.
§Tours / pauementz / portaulx uoustes urines.
Sur fondementz de coulumpnes marbrines.
Uoulut ce lieu / douuraige preparer.
Tout enrichir / du sien propre et parer.
§Eant lacoustra dexellentes parures.
Riches ioyaulx / pierreyes / dorures.
Tables daultiers / precieux aornementz.
Calices dor / sumptueux parementz.
Damples tresors / et tressainctes reliques.
Que au Iugement / des saiges catholiques.
Ne se trouua temple extime pareil.
Si triumphant / ne de tel appareil.
Ainsi que a loeil / on sceut la difference.
§Leglise feyt / en lhonneur / reuerence.
Et sacre nom / de la uierge sans Sy.
Mere de dieu / Bien raison fut ce aussi.
Mectre ce lieu / en fort bonne ualue.
Ou il auoit / sa sepulture eslue.
§Oultre les lieux / exellentz et haultains.
Que auoit bastiz / tant prochaīs q̄ loingtaīs.
Tant ceulx construictz / pour les diuins offices.
Que tours chasteaulx / et aultres ediffices.
§A tous prelatz / de ses pays manda.
Et neantinoins en priant commanda.
Expressement / que par toutes contrees.
Fussent de neuf / eglises acoustrees.
Quil congnoissoit en estat ruyneux.
Par gentz a dieu / et au monde heyneux.
Tant pryorez / cures comme abbayes.
Rendirent lors / personnes esbahyes.
En murnurant / par admiracion.
Sur tel deffault de reparacion.
§Quen dictes uous ? seigneurs prothonotaires.
Curez / prieurs / abbez commendataires.
Quen dictes uous ? sen ure beau couuent.
Tumbe la pluye / et souffle beaucoup uent.
Quant byse y uente / et fait quelque ouuerture.
Soit en muraille / ou en la couuerture.
Estes uous ayse ou mellencolieux.
Se ure argent ne semploye que aux lieux.
§Par ure foy / dictes si on accepte.
Daussi bon cueur myse comme recepte.
Auez uous soing / sil pleut en dortouer.
Eglise et cloistre / ou en refretouer.
§Pensez uous bien / se uoz moynes ont forme.
Dhonneste uie / ou si elle est difforme.
Prenez uous tant ou plus la chose a cueur.
De prendre argent / q̄ scauoir si au choeur.
Est celebre / le sainct diuin seruice.
Regardez uous / se uieil pere ou nouice.
Sa reigle tient / selon droict pertinent.
Se sobre il est / tout chaste et continent.
Sil a riens propre / et sil garde silence.
Sil commect caz / ou crime de Insolence.
§Certes ie croy / q̄ guieres ne uous chault.
Que emporter tout / si trop pesāt ou chault
Ne le trouuez / Nottez ce que uous conte.
Au dermer paz / conuiendra rendre conte.
§Ha messeigneurs tant encamelottez.
Sexcez y a / pour dieu que me lostez.
Pluralittez de gros beneffices
Ne font a dieu / fort plaisantz sacriffices.
Se uoz parentz / uous ont fait dispenser.
Den tenir tant / Si deuez bien penser.
Que dieu uray pappe apres tous preabules
Peult approuuer / ou reprouuer uoz bulles.
Pensez y donq / et tenez pour esdict.
De uerite / ce que uous en ay dit.
Ce nest mensonge et fable que raconte.
Le reliqua fait closture de compte.
Et ne scet on au blasmer ou louer.
Se lauditeur uouldra tout alouer.
§Or retournons / sur noz erres premieres.
Suyuant ses meurs et facons coustunneres.
Le catholique et deuot empereur.
Pour expulser abuz comblez derreur.
Et mectre au clair matieres difficilles.
Feyt assembler en gaulle cinq concilles.
Lung a Magence / a Reins laultre / et a Toͬ.
Fut celebre / le tiers / Puis aux retours.
Chaalons receut / le quart Ainsi en parle.
Lhistoire / et dit / le quint tenu en Arle.
§La pour pugnir / males uersacions.
Des gens deglise en conuersacions.
Monstrantz auoir leur pensee asseruie.
A scandaleuse et deshonneste uie.
Pire a gouster que pourriture de aulx.
Certaines loix / et statutz synodaulx.
Constituez / dettestantz symonyes.
Lubricitez / folles sernonyes.
Et aultres maulx / par les moyens premys.
Lestat deglise en ordre fut remys.
§La question est elle Impertinente.
A demander / que la cause emynente.
Gres ne fait / les estatz esmouuoir.
A celebrer ung concille / en deuoir.
De refformer / leglise galicane.
§Ou est la main pour escripre / ou organe.
Pour deuant tous / desduyre et proferer.
Ce que ientendz cy endroit Inferer.
§Se plume auoye au uol prompte et actifue.
Matiere y a den escripre Inuectifue.
Pour aduertir / uous aultres qui lysez.
Que pbres sont autant scandalisez.
Quilz furent onq / et beaucoup plus encores.
Ien uueil a uous / bestes bruttes peccores.
Gentz ignorantz / peruers et dissoluz.
Ien uueil a uous / ce sont motz absoluz.
Et si on dit / ueu que ie sius deglise.
Quen ce caz / trop mon estat scandalise.
A ce respondz / uice qui notoire est.
Lhonneur de dieu / touchant et linterest.
Pu bien cōmun / et la chose publique.
Se doibt blasmer a replique et duplique.
§Est il uiuant / qui nayt doubte et orreur.
Uoyant leglise aueuglee en lerreur.
De telz suppostz / et si peruers ministres.
Tenantz les partz / obliques et sinistres.
§Ou songez uous ? noz reuerendz prelatz.
Le caz ua mal / Cest chose Impropre / helas.
Ordre donner / a hommes Inutilles.
Qui nont scauoir / maintien / facōs / nestilles.
Dhonnestetez / prenez la chose a cueur.
Et commandez tenir forte rigueur.
A lexamen / Ce nest pas conscience.
De les passer / silz nont bonne science.
Tiltre uallable / et suffisant / pour eulx.
Entretenir / O chetifz malheureux.
Pbres uollantz / qui donnez exemplaire.
Si scanda leux / comment pensez uous plaire.
Au createur / bien monstrent uoz semblantz.
Que celebrez pour lame de six blans.
Car plusieurs iours ne dictes messe aulcune.
Si de quelcun ne receuez peccune.
Damour de dieu / est tout homme Indigent
Sil na le cueur a luy plus que a largent.
On ne deubst mectre aux diuins sacriffices.
Fors ceulx qui sont pourueuz de beneffices.
Tant on en fait / cest trop de la moytie.
Et nesse pas une grosse pitie.
Que gentz deglise exercent de la sorte.
Ce digne estat / dont fault q̄ rumeur sorte.
Pour le bruyt tel que dung et aultre auez.
Quilz sont si folz / legiers et destrauez.
On ne leur porte honneur ne reuerence.
§Ie ne uoy point / quil y ayt difference.
Entre lhabit / des gentz lays et le leur.
Cest caz estrange / et qui cause doulleur.
Aux cueurs des bons personnaiges et graues.
Mais le parler ny proffite deux raues.
Car non sans plus les moyens et petitz.
Suyuent leurs uens sensuelz appetitz.
§es cardmaulx prelatz et grosses testes.
Causent mouuoir merueilleuses tempestes.
Et par ce sont / simples prestres engrandz.
Uices ensuyure / ainsi que font les grandz.
De cela uient / que peupple en tout affaire.
Fait hardnnent / ainsi quil leur uoyt faire.
Mais qui en parle / on dit quil est refueur.
Pour ce men tays / Playse au benoist sauluer
Ordre y donner / tellement que le monde.
Uertu eslise esuitant uice Inmunde.
§Non seullement / pour laffaire predict.
Eut lempereur en gaulle bon credit.
Mais aussi bien par toutes les ytalles.
Et pose or que affections totales.
Eust soy monstrer / fort bening / courtoys / doulx.
Misericordz / et debonnaire a tous.
Si porta il damour grande apparence.
Aux citoyens / et peupple de florence.
Quant apres sort / de dure aduersite.
Restaura eulx / et leur belle cite.
Qui longuement / auoit este deserte.
A ceulx aussi de gennes sans desserte.
Monstra uoulloir / de franche affection.
En les mectant a sa protection.
Et sauluegarde / oultreplus hors seruile.
Subgection / establit a la uille.
Homme prudent / pour duc et gouuerneur.
A leur bon gre / proffit et grand honneur.
Pareillement / aux bourgeoys de uenyse.
Liberte franche accordee et promyse.
Sans signe aulcun de couraige felon.
Leur permyct uiure en seur repoz / selon.
Propres statutz / reigles et loix ciilles.
§Pax tout ytale il traicta ainsi uilles.
Et tant dhonneur / y acquist ca et la.
Et non sans plus en ces marches uolla.
Sa renommee Ains fut si loing disperse.
Que deuers luy / Aaron le roy de perse.
Dhumble uoulloir / courtoys et gracieux.
Transmyct presentz / et dons fort precieux.
En esperant / sa pensee adheree.
Au doulx lyen damour confederee.
§Combien estoit / suffisant de Imperer.
Tel empereur / qui uoulant temperer.
La cruaulte des princes Infidelles.
Non pour son cueur lyer de leurs cordelles.
Non seullement / faisoit a eulx traictez.
Affin q̄ mieulx / fussent tousio ͬ s trectez.
Les xpiens contrainctz ou uolluntaires
Uiuantz soubz ply des adueuz tributaires.
Les actes tous / dhomme tel rediger.
En mes escriptz / labeur grand exiger.
Fauldroit sur moy ennuyeux et penyble.
Car on pourroit / en escripre une bible.
Si nest ce fin / car quant propoz sera.
Icy laisse / laultre commencera.

§Si en lisant / loeil trop ne se traueille.
Il trouuera quen la seconde ueille.
Iouxte mynuyct / Iadis comme y parut.
Par uision Sainct Iacques apparut.
A lempereur / dont print grande merueille.

§Chappre. xiiii.   ##16

Pres exploictz / daffaires/ merueilleux.
Faictz darmes grandz / dyuers et perilleux.
Executez / par celuy charlemaigne.
Considerant quil auoit son dommaine.
Ampliffie de tout / que a lextimer.
Tenir pouoit / de lune en laultre mer.
Ia se uoyant / en maturite de aaige.
Delibera ne chercher auentaige.
Baing ou proffit / Sur les pays loingtains.
Et mesmement / uers tes lieux oultremontais.
Disant uoulloir / par maniere posee.
Uiuire a repoz et paix de reposee.
Sans auoir plus des armes cure et soing.
Smon quen eust / saincte eglise besoing.
Mais celuy dieu qui des choses dispose.
Tout aultrement / que lhomme ne propose
De tel propoz / le uoullut dyuertir.
Et par ung signe euident le aduertir.
§Ce fut ainsi que auons bōne preuue eue.
De nuyct gectant / deuers le ciel sa ueue.
Uit ung chemin / tout destoilles pare.
Qui propremēt / se monstroit prepare.
Pour designer / seure signiffiance.
En quoy pourroit auoir ferme fiance.
§Le signe tel / regardāt plusieurs nuyctz.
Chargea son cueur / de soucieux ennuys.
Et congnoissant / signe estre hors usaige.
Redoubta fort / quelque mauuais presaige.
A laduenir / deuoir signiffier.
§Lors pour le faict a plein ueriffier.
Aduint ung soir / uers mynuyct comme ueille.
Prompt esperit / que leger sompne esueille.
Celuy qui donne a tout prouision.
Transmyct uers luy / en clere uision.
Homme de forme elegante et planere.
Disant telz motz / et en ceste mamere.
§Que penses tu ? O cher et ame filz.
De saincte eglise ? As tu sens desconfictz.
Ueulx tu doubter / souffrir dures molestes.
Soubz les effectz / des augures celestes.
Matiere nas / ne cause en doubter riens.
Car sur tous roys / et princes terriens.
Eu es celuy / qui par faict meritoire.
Auras trumphe et palme de uictoire.
Ie sis celuy nomme au sainct escript.
Iaques le grand / apostre a iesuxpist.
En son temps ne au pays de Iudee.
Et filz du bon preudhōme zebedee.
Frere de Iehan leuangeliste / Aussi.
Dieu ma permys / uenir en ce lieu cy
Pour te aduertir / de ceste clere sente.
Que as ueue au ciel / affin q̄ ton cueur sente.
Et soit tout bon catholique recordz.
Que uoye assigne / au lieu ou gist mon corps.
Mal reuere et seruy en galice.
Par la puante et Infecte malice.
Des mescreans / qui de uoulloirs non sains.
Prophanent tous les temples et lieux sainctz.
§Or congnoissāt / les poursuictes et questes.
De tes haultz faictz / et louables conquestes.
Ie mesbahy / que ne mectz contreditz.
Sur ces uillains chiens mastins Interdictz.
Desquelz la faulse et tresdāpnable secte.
Tout le pays empoysonne et infecte.
§Croy de certain / si a laffaire entendz.
Et ton armee y ueulx mener a temps.
Et heure deue / en forte que tout aille.
Du bon endroict / et ordre de bataille.
Soubz mon appuy / pourras y prosperer.
A ton desir / Et en oultre esperer.
Que apres le paz / de ceste brefue uie.
Sera la sus / ton ame au ciel rauye.
§Prens cueur amy / A toy sās doubter est.
Le faict commys pour uenger linterest.
§Bataille soit / aux sarrazins liuree.
Affin que ayant / ma terre deliuree.
Hors de leurs mains / le cours rendes entier.
Aux pelleris / de la uoye et sentier.
Ouuert a tous / si que bons personnaiges.
A laduenir / facent pellermaiges.
Offres et ueuz / pour pardon Impetrer.
De tous les maulx / q̄ auront sceu perpetrer.
Si que a iamais / tant q̄ fleuue en mer flue.
Et croisse fruict / sur terre / monde afflue.
En celle part / pour sans fin recorder.
Les biens que dieu ueult / aux siens accorder.
Auance toy / employe icy tes forces.
Et monstre a dieu / que pour sa foy tefforces.
Si acquerras / florissant bruyt et nom.
De loz merite et eternel renom.
§La uision / par luy consideree.
Et par trois fois annsi reiteree.
Delibera ses uertus efforcer.
Et contre turqz / les armes excercer.
§Lors feyt ses ostz / passer oultre mōtaignes
Uour enuahir / promptemet les espaignes.
Gensdarmes prestz / trouua ce coup assez.
Qui quant et luy / furent tantost passez.
Sur quoy payans / comme rumeur exite.
Gentz estonnez a doubter exercite.
Grand et puissant / silz ne sont assez fortz.
De resister a si soudains effortz.
Pour le plus seur / chercherent leurs adresses.
Dedans citez / chasteaulx / tours et fortresses.
Sans enuyer / sur le ieu tour desbat.
A presenter / ou receuoir combact.
Si fut souuent / a ceste orde racaille
Par lempereur / offert champ de bataille.
Mais nul y eut / qui print lance nestoc.
Ou feist semblant den actendre le choc.
Pource aduisant / des deux bōnes partz lune.
De tous costez / assiegea pampelune.
Que ne sceut pas / auoir du premier sault.
Et pose or que y donast maint assault
Si uaillament / se trouua deffendue.
Que a plusieurs fut / lemprise cher uendue.
Cest grand peril / en assaultz assister.
Quant lieux si fortz / ont gentz pour resister.
Et quil y a / de rampars equippaiges.
Car la endroit / souuent femes et paiges.
Ceulx du dehors y uont fort traueillant.
A coups de pierre / et ny a si uaillant.
A lassaillir / pensant gaigner lentree.
Qui nayt cerueau / braz ou teste effondree.
§Lors lempereur regardant q̄ assez tost.
Gensdarmes sont / faschez / qui tiennent ost.
Et a la foiz / uoyt on maygrir et fondre.
Gentz et cheuaulx / q̄ on laisse trop morfondre.
Soy recordant / de celle uision.
Ou luy promyct / donner prouision.
De bon secours / Sainct Iaques / En port destre.
Uray guyde / appuy / soustien / support / braz dextre.
Et enuers dieu / tousiours Intercesseur.
Pour y trouuer moyen et accez seur.
Comme asseure / par la promesse telle.
Estre tenu en sa garde et tutelle.
Feyt oraison / comme porte lescript.
Disant ainsi / O benoist Iesuxpist.
Qui donnes estre / et uie a toute chose.
Pardonne moy / si ouurir la bouche oze.
A demander loctroy de ton secours.
§Sire tu scez / et congnoys quen ce cours.
Iay la uertu de ma force asseruye.
Et expose en peril corps et uie.
Pour les heyneux / de ta foy debeller.
Et au support / des armes expeller.
Leur faulse loy pleine derreur dampnable.
Icy me uoy deuant place Imprenable.
Que ie ne puis par assault recouurer.
Sil ne te plaist de puissance y ouurer.
Et que or endroit / uisiblement assignes.
Fort apparantz euidentz et grandz signes.
Magnifestantz / les faueurs et soustiens
Quen pareil caz / ueulx eslargir aux tiens.
Et toy seigneur apostre de celuy.
Qui tenuoya deuers moy / requier luy.
Me secourir / a porter telle somme.
Ie suis contrainct / que a bon garand te sōme.
Or entendez / comme a iuiste raison.
Porte uertu / defficace / oraison.
Si tost quil eut / sa parolle finye.
Fut par arrest / sentence diffinye.
Dont sensuyuit / brefue execucion.
De lourde playe et persecucion.
Car les gros murs de la uille tremblerent.
Fondantz par terre / et tellemet comblerent.
Tous les fossez / q̄ ainsi rempliz et pleins.
On y marchoit / cōme en beaulx chemis plaīs
§Se la cite se trouua fort troublee.
Et des francoys / fut la force doublee.
Cause y eut bien / portant ioye et doulleur.
Ioye aux francoys / en ayant du meilleur.
Et grand doulleur a la secte dampnee.
Qui bien pensa estre au poinct condempnee.
De fier remors et dure aduersite.
§Lors lempereur / prenant celle cite.
Sans grand effort / ne trouuer resistence.
Feyt publier / en publique assistence.
Que mescreantz / sans fraulde et decepuoir.
Uoullantz le sainct / baptesme. receuoir.
Pennission de seure uie auroient.
Smon par glaiue en linstant finroient.
Dont les aulcuns / chetifz et malheureux.
Aymerent plus / par le coup douloureux.
Endurer mort / que a la foy xpienne.
Estre adherantz . Or affin que on retienne.
Que aduint depuis / tous les gentz du pays.
Et sarrazins / furent tant esbahys.
De ce miracle / et si fort sestonnerent.
Que armes deffectz / en lheure habandonerent.
Mectantz leur uie et biens a la mercy.
Du trespiuissant / empereur / Par ainsi.
A traict de temps / ses ostz sur les campaignes.
Fut iouyssant paysible des espaignes.
§Apres purger / celle orde Infection.
Des mescreantz / esmeu daffection.
Sainct iacques eut / en reuerence telle.
Que le uoyage / emprint a compostelle.
Pour le sien corps precieux reuerer.
§Lors le requist / uoulloir perseuerer.
Faire pour luy / uers dieu / telles requestes.
Que en obtenant / salutaires conquestes.
Quant mort feroit / closture de ses iours.
Peulst meriter / aux celestes seiours.
Repoz sans fin apres peyne soufferte.
Puis pour present / et agreable offerte.
Feyt celle eglise / au lieu ediffier.
Ou gyst son corps / dotter ampliffier.
Et enrichir / par si clere emynence.
Quen beaulte porte haulte preheminence.
En son nom feyt / aultres temples plusieurs.
A aix / thoulouze / en paris et ailleurs.
Ou bien monstra laffection entiere.
Que auoit a luy / Or despeschons matiere.
Tant fut ce bon empereur renomme.
Que on le iugea / deuoir estre extime.
Auoir en luy / uertu toute diuine.
Et mesmement / ceste male couuyne.
De sarrazins / luy uint lors au deuant.
Disant uoulloir / estre dorenauant.
Du tout a luy / subgecte et tributaire.
Les ungs monstrantz / de frāc cue ͬ. uollūtaire.
En sa presence / eulx faire baptiser.
Aultres le feu / desirantz attizer.
De uray amour / uers luy se humilierent.
Et soubz tribut annuel se lyerent.
§Ilz furent tous / treffort esmerueillez.
Uoyantz francoys / si promptz / si esueillez.
Si beaulx / si doulx / sans austere arrogance.
Si acoustrez / de si belle elegance.
Si adextrez aux armes / si uaillantz.
Si delicatz / et si bien trauaillantz.
Ranqueur dehors / et les armes Iuz myses.
Leurs uolluntez / a eulx furent submyses.
Les receuantz / doulcement / humblement.
Paisiblement / et amyablement.
§Ainsi passa / lempereur en galice.
Tenant Iustice / et ordre de police.
Qui doibt gentz rendre / en guerre exercitez.
Par cela ceulx / des places et citez.
Du tel pays / uers luy se transporterent.
Et de tous lieux / les clefz luy apporterent.
§Ie nay loysir / faire tant saultz et tours.
Cueillant les noms / des fortz / chastea / et toͬ ᷤ
Places / citez / et uilles q̄ sans nombre.
Conquesta la / Ce ne sert q̄ dung umbre.
Quant ie uouldroye Icy endroit tascher.
Le tout escrire / on sen pourroit fascher.
Ung mot y a / q̄ ne doy Icy taire.
Quil attaingnit / la pierre limitaire.
Cest ung perron / mys en riue de mer.
Signffiant / ne deuoir presumer.
Oultre passer / car tout naiigant erre.
Tant uogue loing / qͥ pense y prendre terre.
§La lempereur / comme lhistoire dit.
Graces a dieu / et sainct iacques rendit.
Treshumblement / ainsi que hōme se lance.
Genoulz en terre / et y planta sa lance.
Disant telz motz / Qui en ce paz sera.
Sil a bon sens / oultre ne passera
Et monstrera / tenir manere et forme.
Dhomme qui bien a raison se conforme.
Sans exceder termes dextremitez.
Quil congnoist estre aux uiuantz limitez.
De la partant / marcha par les contrees
Ou il receut / acceptions dentrees.
De si bon gre / renom gloire et honneur.
Que sceut iamais receuoir empereur.
§Crois ans durantz / tāt par uaulx que mōtaignes
Uaysible fut / de toutes les espaignes.
En quoy passa / les siens predecesseurs.
Car onq de tout / ne furent possesseurs.
§Clouys / martel / aussi pepin son pere.
Acte si grand / au moins qui nous appere.
Ny feyrent lors / quoy q̄ fussent puissantz.
Pour de tel temps / en estre iouyssantz.
§Par ses uertus / sceut gentz si bien attraire.
Que homme orendroit / ne fut a luy cotraire.
§Ainsi uoyant / le tout auoir submys.
A son desir / et en bon ordre mys.
Gentz et pays / luy et ses compaignyes.
De riche proye / et despouilles garnyes.
Delibera en france retourner.
Extimant ceulx / ceulx ne deuoir destourner.
Leur bons propoz / et surprins derre ͬ. ne estre.
Pour ia tenir / la uoye et part senestre.
Mais ferme foy / garder a laduenir.
Si receut il / laller pour le uenir.
Par ceste gent barbare tresInique.
Come scaurez / lisant ceste cronique.

§Du contenu qui cy apres sera
Mys en auant uerrons que dressera.
Ung roy payan mastins et faulses caignes.
Pour enuahir par armes les espaignes.
Ou xpiens treffort oppressera.

§Chappitre. xu ͤ.   ##17

Etit seiour / prīt charlemaigne en france.
Depuis auoir / paisible recou urance.
De toute espaigne / et quil eut diuerty.
Peupple derreur / Car il fut aduerty.
Icelle terre estre conquise et prise.
Des sarrazins / par la soudaine emprise.
Du fier payan roy daffrique Aygoland.
Qui tout alloit / rifflant et engouland.
Ayant deslors / par facons effrenees.
Temples destruictz / eglises prophanees.
Les xpiens / sans graces ne mercys.
Aulcuns banniz / et les aultres occiz.
Faisant semer / par maligne Industrye.
Lerreur dampnee / et faulse ydolastrye.
Pour saincte eglise et la foy lesdanger.
De iesuxpist / en peril et danger.
Plus que deuant / allumer feu de raige.
Uour dommaiger / par furieux oultraige.
Chrestiente / si a tant persistoit.
Et contre luy aulcun ne resistoit.
Ce congnoissant / desplaisant a merueille.
Que espaigne ainsi se moleste et traueille.
Ou bien pensoit auoir tout seur este.
La delesser en bonne seurete.
Feyt assembler ses bendes separees.
Pour rendre tost / les armes preparees.
§Lors esperant / en dieu estre uainqueur.
Dy retourner / print la matiere a cueur.
Et encor que eust / armee / assez puissante.
Uoulut auoir / des mil plus de soixante.
Hommes esleuz / pour uendre peau et chair.
Au pris du sang / premer que desmarcher.
Ne restifuer / mais plus auant que arriere.
Aux ennemys donner charge et carriere.
§Or ce pendant / q̄ les ostz passeront.
Et pour combactre / au destroit paz seront.
Ay aduise / en ce passaige mectre.
Ung Incident / que ie ne doy obmectre.
Car aux uiuantz / donne craincte et terreur.
Mesmes a ceulx / si faulx et pleins derreur.
Qui dacomplir testamentz ne font compte.
Bien ne a droict / Celuy trop se mescompte.
Quant charge prend / et ueult les biens auoir.
Des trespassez / sil nen fait son deuoir.
§Comme la mort / toute ame a laisser cite.
Le corps a terre / Aduint quen lexercite.
De lempereur / y eut quelque souldard.
Que fieure chaulde accueillit de son dard.
Et le mena en si rude mamere.
Quil fut renge / a son heure dermere.
Dont tost apres / auoir le sacrement.
Dermer receu / et que eut fait proprement.
Ce quenuers dieu / uray penitent doibt faire.
Mort le saisit / Or a tout satiffaire.
Il estoit poure / Et nauoit en ce ual.
Argent ne meuble / excepte ung cheual.
Quil ordonna daffection feruente.
Estre uendu / a sa mort / pour la uente.
Distribuer / a poures Indigentz.
Selon les caz / plus piteux et urgentz.
A celle fin que laumosne estendue.
Aux souffreteux / fust sur sa peyne deue.
Satiffatoire / en la remission
De ses pechez. Ceste commission.
Et charge auoit / a son parent donnee.
Se confiant / par la somme ordonnee.
De ce cheual / qui fut uendu cent solz.
En estre a tant / de peyne et coulpe absoulz.
Mais le paillard / en la charge commyse.
Feyt compte a part / de recepte sans myse.
Et faulsement / a laffaire entendit.
Car les cent soulz / mangea et despendit.
Sans en donner / la toute seulle dragne.
Ne dung bienfaict / secourir la poure ame.
§Pour ces demers / si tresmal despensez.
Celuy deffunct / Les trente iours passez.
Ainsi quil pleut a dieu de le permectre.
De nuyct alla par uision se mectre.
Comme uiuant / uisible et apparent.
Deuant celuy / faulx / et lasche parent.
Parlant ainsi. §Desloyale personne.
Ton uil peche / en mauuaise part sonne.
Saiches dautant / que a donner te commys.
Mes biens pour dieu / tous maulx me sōt remys
Mais a raison / de ce que tu faulx homme.
As detenue Inustement la somme.
Par toy receue / ay en ces trente iours
Peyne enduree / aux Infernaulx seiours.
Mais tien pour uray / ce mot que te recorde.
Demain seray par la misericorde.
Du createur / au lieu des bien heureux.
Et toy iras au gouffre douloureux.
§La uision / soudain esuanouye.
Apres le mot / fort estrange en ouye.
Donna matiere au dormant sesueiller.
Et par craintif pensement traueiller.
§Le iour uenu / en doubte perilleuse.
A ceulx de lost / compta la merueilleuse.
Chose aduenue / et ce caz leur contant.
Ung chacun deulx la nouuelle escoutant.
Ouyt en laer / Rumeurs de crys horribles.
Grandz hullementz / rugissemētz terribles.
Comme de loups / ours sauuaiges / lyons.
Et uieilz mastins a cent mil millyons.
§Lost estonne / douyr celle tempeste.
Qui ainsi fort / faisoit bruyt sur la teste.
Du malheureux / ne scauoit ou poser.
Ueue et regard / pour le caz disposer.
§La ce meschant / soubz telle tourmentine.
Luy anuneant / mort prompte et repentine.
Ses sens troublez / ia perduz et periz.
Soudainement / des malings esperitz.
Prins et rauy / tant q̄ oeil se peult extendre.
Fut ueu en laer / Cest assez pour entendre.
Sa fin piteuse / Allors en montz et uaulx.
Se misrent gentz / a courses de cheuaulx.
Par quatre iours / pour du corps faire enqueste.
Et fut trouue apres songneuse queste.
Cout detrenche / puant a lapprocher.
Et fort hideux / en mer / sur ung rocher.
Ou les bourreaux denfer / le deschargerent.
Et la poure ame aux abismes logerent.
§Nottez cecy / lasches executeurs
Executeurs ? Mais mieulx persecuteurs.
A tiltre tel / de droict nom uous baptize.
Qui par brandon de ardante couuoitise.
Prenez ainsi / les biens des trespassez.
Des ce quilz ont / les derniers trectz passez.
Sans acomplir / ueu / lay / ny ordonnance.
§Si a raison / de petite finance.
Dieu a uoulu / ce gendarme dampner.
Comment deura / sa rigueur condempner.
Tuteur prenant / sur uefues et pupilles.
Terres argent / et meuble a grosses pilles.
§O grandz larrons / auez uous nul remors.
Ainsi manger le bien et pain des mors.
Et ne songnez / que on en chante uigilles.
Messe ou psaultier / Si auez mains agilles.
Pour tout piller / sans deners aulmosner.
Faire pour eulx uoyager ne ieusner.
Pensez uous point / quant mort uiendra en face.
Que de tel pain / la souppe on ne uous face.
Telle mesure aura le mesurant.
Que mesurer uouldra son temps durant.
Faisons du bien / nous uiuans / sans actendre.
Apres la mort / nous ny pourrons entendre.
Ung seul demer / nous uault mieulx or doner.
Que a nre mort / cinq centz en ordonner.
Et ne scauons / se la chose ordonnee.
Sera par noz successeurs aulmosnee.
Sans se fier a parent ne affin.
Qui bien fera / le trouuera en fin.
Laissons cela / il fault suyure matiere.
§Estant larmee / a nauarre / frontiere.
Des ennemys / En differentes partz.
Feyt lempereur dresser tentes et parcz.
Et quelque temps / y fut faicte demeure.
Puis eslisant / iour oportun / et heure.
Parmy espaigne / enseignes desploya.
Ou la uertu des armes employa.
Tant gentz de pied / que ceulx des ordonaces.
En ordre et port / de fieres contenances.
Soubz sa conduicte / et le pere a rolland.
Miles de Angiers / chercherent Aygoland.
Deliberez / en lieu ou destour que aille.
Luy presenter / forte et rude bataille.
§Quant on eut tout / le pays descouuert.
Fut sceu parque / en ung plain chāp tout uerd
Ures quelque fleuue / en fort belle praerye.
Acompaigne / de sa gendarmerye.
Qui congnoissant / charlemaigne approcher.
A telle armee / et de pres le chercher.
Luy feyt scauoir / sil se uouloit esbactre.
Denuoyer uingt / de ses gentz poͬ combactre.
Encontre autant / des siens / quarente / ou cēt.
Encontre cent / ou mil sil le consent.
Contre aultres mil / deux contre deux / y mectre.
Ou ung contre ung / sil le uouloit transmectre.
§A loffre tel / non pour obtemperer.
A son plaisir / mais lardeur temperer.
De sa fierte / Cent des francoys sortirent.
Sur cent payans / et uaincuz les rendirent.
§Lors Aygoland / deux centz maures de effectz.
Myct en auant / qui tous furent deffais.
§Oultre / deux mil / contre autāt / dont ptie.
Touchee a mort / et laultre departie.
Fort asprement / pour les coups destourner.
Contraincte fut / uisaige et doz tourner.
§Trois iours apres Aygoland print la cure.
De gecter sortz / pour scauoir / par augure.
Si en bataille / auroit heur ou malheur.
Et eut response / emporter le meilleur.
Pource manda / par estrange mamere.
A lempereur / quen bataille plainere.
Le lendemain / aux champs se allast trouuer.
Pour ost contre ost / les armes esprouuer.
§Ceste semonce / aux francoys recordee.
Fut la bataille / et iournee accordee.
De telz uoulloirs / et si ioyeux deuiz.
Que acceptent gentz / les festes et conuiz.
Sur quoy aduint / chose miraculeuse.
Aux xpīens fort grande et merueilleuse.
§Ce mesme soir / auant le lendemain.
De la iournee / ainsi que main a mann.
On aduertit / lung laultre faire aprestes.
Pour batailler / et tenir armes prestes.
§es cheualliers et uaillantz combactans.
De Iesuxpist / pour sa foy la estantz.
Armes au doz / hors les tentes coucherent.
Sur pleme terre / ou leurs haches ficherent.
Pres eulx / affin de non estre surpris.
Ainsi que ceulx / aux armes bien apris.
§Or escoutez / une grande merueille.
Qui cueur et oeil / des auditeurs esueille.
A iour pongnant / gensdarmes esueillez.
Fort grandement / furent esmerueillez.
Leurs haches la / ainsi que uerdes antes.
Bescorces / fleurs / et fueilles uerdoyantes.
Trouuerent tous / Ce fut bien pour asseoir.
Miracle grand / Le boys tout sec au soir.
Uers le matin reprendre couuerture.
Descorce uifue et plaisante uerdure.
Ce grand presaige / eurent bien a gre ceulx.
Urays champions / sans estre paresseux.
Den rendre grace / a celuy qui les tire.
Pour meriter / la palme de martyre.
§Leurs haches lors / nozerent arracher.
Par nul effort / mais les sceurent trencher.
Ioingnant de terre / Et des boutz qͥ resterent.
Comme les dictz antiques rapporterent.
Fut la / produicte / une belle forest.
Qui au recit daulcuns la encor est.
§Lors tout ainsi / que personne adiournee.
Songneusement compare a sa iournee.
Tant lune part / que laultre / feyt deuoir.
Ordre tenir / pour le triumphe auoir.
De la uictoire / et rendre sa partie.
Rompue en fuicte / ou par glaiue amortye.
§La tellement / fut le champ debatu.
Tant bataille / et si fort combactu.
Que mars tenant / aygre boutique ouuerte.
Espandre feyt / de sang / terre couuerte.
§La par uillains payans meschantz pyons.
Des cheualliers et uaillantz champions.
De nre foy / furent / ce iour en nombre.
Quarante mil / dormas au mortel umbre.
§Auecques eulx / celuy Mile de Angiers.
Pere a Rolland / non fuyant les dangiers.
En ce combact / y receut laureole.
De uray martyr / dont merite estre au rolle.
Des militantz / pour la foy iesux̄pist.
Ainsi que auons / ia cy deuant escript
Lesquelz prenantz / si uertueuses tasches.
Uirent uerdir / les hampes de leurs haches.
§Ace tresgros / et merueilleux conflict.
Se trouua lost / des nostres tout afflict.
Car par effort / de la secte Inhumaine.
Fut le coursier / du puissant charlemaine.
Soubz luy occiz / En quoy sceut bien monstrer.
Comme en la presse auoit oze entrer.
§Adonq uoyant son cheual mort par terre.
Entre deux mil / gentz de pied / reprint erre.
De uaillamment / ses forces employer.
Et sur payans les armes desployer.
§Tenant en main / Ioyeuse son espee.
Par la uertu / de sa dextre occupee.
A coupz donner / rendit le sang uenge.
Des siens subgectz / tant fut encouraige.
De batailler / a dextre et a senestre.
Que dennemys / ne permyct nesung estre.
Autour de luy / que tout ne pourfendist.
Pose que ferme et fort se deffendist.
Ainsi dura ce combact / sur la pree.
Iusques au poinct / de iournee a uespree.
Lobscurite de nuyct / clouant le paz.
Tant une part / que laultre / tout le paz.
Ainsi que son des trompettes enseigne.
Se retira chacun a son enseigne.
§Le lendemain / suruindrēt quatre ducz.
ytaliens en ordre et deuoirs deuz.
Qui prompt secours a lempereur dōnerent.
Et quatre mil combactans amenerent.
§Lors aygoland / aduerty du secours.
Se gecta hors despaigne le grand cours.
Pareillement / lempereur / sur sa fuytte.
Se retira / sans en faire poursuycte.
Non recullant / sinon pour mieulx saillir.
Sil pretendoit / de rechef le assaillir.
Ce qui aduint / car ce payan rebelle.
Tost apres feyt / la guerre de plus belle.
Austerement / laffaire poursuyuant.
Comme uerrons au chappitre suyuant.

§Icy endroit / le conte nous recite.
Comme aygoland q̄ orgueil a guerre excite.
Leua souldardz / tant / q̄ bon luy sembla.
Aussi coment charlemaigne assembla.
Ung merueilleux et puissant exercite.

§Chappitre. xui ͤ.   ##18

Tard se peult / Le couraige dompter
Dhomme Impuissant / a deuoir surmonter.
Ses passions / si a droict ne se renge.
Quant linterest / de sa perte ne uenge.
Ce fut pour quoy / aygoland fier tyrant.
Princes et roys / ainsi alla tirant.
Et les requist / en faueur / de luy faire.
Marcher leurs ostz / pour lempereur deffaire.
Qui promptement / congnoissant de certain.
Son gros uoulloir / couraigeux et haultain.
Feyt preparer / armee Innumerable.
Estrange a ueue / et douye admirable.
§Tant assembla / de gentz / que le rapport.
Pourroit gecter / la pensee au transport.
Et paz doubteux de legiere foiblesse.
Si tien pour uray / q̄ francoyse noblesse.
Ny uoulut bien de ce monde espargner.
Sans craindre amys ne pays eslongner.
Seigneurs du sang / grandz prīces ducz et contes.
Et aultres tous / arresterent leurs comptes.
Eulx employer / et a forse courir.
Par tous pays / pour leur chef secourir.
Chef trauaillant / nest raison que le membre.
Soit a repoz / mais fault quil se remembre.
En tout negoce / ou le sent asseruir.
Signe monstrer / de le uoulloir seruir.
§Si de la part / charlemaigne / fut faicte.
Grosse assemblee / a luy du tout affecte.
Ou six uingtz mil / combactans furent ueuz.
De compte faict / aux faictz darmes pourueuz.
§En caz pareil / Aygoland pour la raige.
Executer du sien felon couraige.
Assembla gentz / tant et si largement.
Que difficille estoit / le iugement.
De bien au uray / en extimer le nombre.
§Celz furent ceulx / accueillys soubz son umbre.
Moabitains / perdes / arabiens.
Maures persans / Ioinctz ethiopyens.
Aux affricans / les roys de alexandrie.
Malcoch / cordube / agabie / et barbarye.
Tant leua gentz / Ce tyrant orgueilleux.
Que au seul marcher / du bruyt merueilleux.
Terre trembla / Et furent ses armees.
A bien cent mil combactans extimees.
§En ce desir / chauld comme feu ardant.
Ainsi marcha / sans estre regardant.
A aultre effect / fors uenger sa uergongne.
Lors la cite de Agen print en gascongne.
Et la faignant / uoulloir paix demander.
A lempereur presuma de mander.
Uenir uers luy / non en la force darmes.
Mais a peu gentz / luy alleguant ces termes.
Que sil uoulloit / se rendre son subgect.
Neuf sommes dor / offroit du premier gect.
Luy eslargir / mais par ce tendoit estre.
Acertene / charlemaigne congnoistre.
Affin que au goust / du perilleux remors.
Sceust en combact / le mectre au renc des mors.
§Or pour auoir / de celuy congnoissance.
Et explorer / quelle force et puissance.
Pouoit tenir / en soy / celle cite.
Fut lempereur / dy aller excite.
Donq pour le tout / songneusement enquerre.
Print quant et luy / deux mil hōmes de guerre.
Quil ordonna / demy uoye embuscher.
De la cite / desquelx / a lapprocher.
Quarante esleut / quil feyt sur ung mōt tendre.
Et leur chargea au mesme lieu lactendre.
§De cestuy mont / a plem regard de loeil.
Pouoit bien ueoir ceste uille a son uueil.
§Lors ung des siens et luy / la prindrent uoye.
En telz habitz / droictement que on enuoye.
Par temps de guerre / habilles messaigers.
Pour tost uoller / comme oyseaulx passaigers.
Luy et son homme arriuez a la porte.
On leur enquiert / quel uent la les transporte.
A quoy respond / que de par lempereur.
Sont enuoyez / uers leur maistre et seigneur.
§Allors menez / deuant ce prince rogue.
Lempereur dit / auant que linterrogue.
Ces propres motz / Saiches roy Aygoulant.
Que nre chef / et maistre bien uoullant.
Obtemperer / a la tienne demande.
De fort bon cueur / a toy se recommande.
Te aduertissant / que se tu ueulx aller.
Pres de ce lieu / ores a luy parler.
Et ne mener / des tiens / Sion soixante.
Autant que en a / toute heyne cessante.
En luy donnant / ce que luy as promys.
Il se rendra par leal compromys.
Ton uray amy / et dalyance ferme.
Confedere / ainsi ie le te afferme.
§De ce rapport / fort content et ioyeulx.
Luy respondit / quil ne demandoit mieulx.
Allez / dit il faictes luy bien entendre.
Que la menuoys / et quil me uueille actendre.
§Or le meschant / de bouche proposoit.
Mais aultrement / en son cueur disposoit.
Et auancoit / parolle paciffique.
En dol portant / uenymeuse traffique.
Partantz de la / sept mil hommes tous prestz.
Prins aueq luy / marcha des lheure apres.
Ayant espoir / au mesme Instant de faire.
Cruel exploict / et lempereur deffaire.
Qui aduerty de laller si bactant.
Delibera / se retirer a tant.
Mais tost apres / en bataille rengee.
Fut la cite de tous lez assiegee.
Car bien scauoit / le plus facille endroit.
Et le moins fort / par ou mieulx se prendroit.
§Le siege y tint / six moys / et au septiesme.
Mys aygoland / en craincte fort extreme.
Apres plusieurs argumentz estriuez.
Luy et aulcuns ses amys plus priuez.
Lors enseignez / de subtilles doctrines.
Sortirent hors / par conduictz et lattrines.
§Eulx eschappez / et aultres / du meschef.
Fort estonnez / la demourez sans chef.
De craincte et paour / leur pensee entreprise.
Le iour dapres fut celle cite prise.
§Dix mil payans / occiz / en la fureur.
Triumphamment / y entra lempereur.
De paline ayant / florissante couronne.
§Lors Aygoland / au fleuue de garonne.
Pour le peril de la terre escheuer.
Alla par eau / a xainctes / se sauluer.
La poursuyuy / sans plus longues actentes.
Feyt charlemaigne y acoustrer ses tentes.
Et le somma du iour au lendemain.
Celle cite deliurer en sa main.
Quil refusa / tout a plate cousture.
Si luy manda / que en prenant lauenture.
Dost encontre ost / accorder le combat.
Estre content / hors mys tout leur debat.
Que celuy deulx / obtenant la uictoire.
Fust iouyssant / de tout le territoire.
§Sur loffre tel / semblable conuenant.
Luy fut mande / que au second iour uenant.
Pour detrencher / ueynes et nerfz a taille.
Se preparast / de receuoir bataille.
Entre les lieux de Xainctes la cite.
Et taillebourg / comme la recite.
Lhistoire au uray / tindrent monstre apparente.
Francoys / parquoy le long de la charente.
Et lors aduint / que aulcuns particulliers.
Bons champions / et gentilz cheualliers.
Pleins de uertus / prouesses et uaillances
Emmy les prez / ficherent tous leurs lances.
Lung ioingnant laultre / et fut le soir auant.
Ce mesme iour / qui des soleil leuant.
Lheure portoit / de la iournee emprise.
§Grande merueille / est a lendroit comprise.
Le iour uenu / ces uaillantz champions.
Nobles et preux / comme droictz scipions.
Trouuerent la / leurs lances reuerdyes.
Descorce et fueille Adonq cheres hardyes.
Monstrerent plus que iamais / non obstant.
Que signe tel / leur allast uie ostant.
Du cours present / ainsi q̄ a ceulx non lasches.
Desquelx aussi / reuerdirent les haches.
Comme auons dit / et qui uictorieux.
Sur mort seruile eurent loz glorieux.
§En lordre et port / quen bataille on se lance.
Ioinctz et serrez / chacun prenant sa lance.
Au choc donner / chargerent des prenners.
Portantz le fex / en train de bons sonmers.
§Si uaillamment / et bien se combactirent.
Que sarrazins / fort grand nombre abactirent.
Mais au conflict / chargez de tous costez.
Deulx / quatre mil / se trouuerent comptez.
Par glaiue occiz / Au ciel les sainctes ames.
Prindrent loyers de triumphantes palmes.
La fort presse / lempereur se trouua.
Et mys a pied / Lors sa force esprouua.
Tant et si bien / que au lieu ou sceut extendre.
Son braz nerfuu / hōme ne osa lactendre.
§Tant feyt les siens ennemys estonner.
Que besoing fut / aux pietons pietonner.
Aussi a ceulx de cheual / telz uacarmes.
Donna ce iour / q̄ leurs uentz rendit carmes.
Dont la pluspart / Ioua sans nul retour.
Au mieulx fuyr §De sa main En lestour.
Occyt les roys de bugye / Agabye.
Et tant de turqz / q̄ ioyeuse fourbye.
Fut au clair sang / daygre execution.
Telle uoyant la persecution.
Print Aygolant / entre deux sentes lune.
Et se tira Iusques a Pampelune.
Puis aduertit / lempereur / que or endroit.
Sans y faillir / au combact lactendroit.
Disant auoir / encores bonne enuie.
Y exposer / bien / honneur / corps et uie.
§A tant uoulut lempereur retourner.
En france / ung tour / non pour se destourner.
Mais en donnant seurete aux matieres.
Ses ostz laissa / sur les fins et frontieres.
Car bien pensa / que ce heyneux mortel.
Auroit au cueur / le goust de remors tel.
Et donneroit ses estranges alarmes.
Pour ce manda / leuer force gensdarmes.
Faisant esdict / affin destre seruy.
Que chacun serf / sans plus estre asseruy.
Fust affranchy / de toute seruitude.
§Pareillement / que telle multitude.
De prisonners detenuz es prisons.
Pour quelques caz / crimes et mesprisons.
Que eussent cōmys / a pleine deliurance.
Fussent gectez / auecques recouurance.
Darmes cheuaulx et biens a eulx liurez.
Pour sen seruir / Plusieurs lors deliurez.
Aux quelx auoit par auant malueillance.
Quant il congneut / leur prouesse et uaillance.
Leur mal talent / remyct et pardonna.
Et de ses biens / fort bonne part donna.
Tout souffreteux / ayant le renom destre.
Bien usite / aux armes et adextre.
Uenant uers luy / Sans tarder aultrement.
Le remontoit / de tout acoustrement.
Et luy donnoit / deniers a bonnes sommes.
§Cheualliers feyt / non sans plꝰ gentilz hōmes
Mais gentz ruraulx dhumble condicion.
Si quen faisant / ceste expedicion.
Tant de gentz myct / sur les champs / q̄ assemblee.
Onques ne fut / tellement redoublee.
Par compte fait / celle heure assembla il.
De gentz armez / Cent uingt et quatre mil.
Sans les pietons / auanturiers et aultres.
Contentz lesser / cendres funners et peaultres.
Sans ceulx aussi / aux armes tresexpertz.
Que misrent sus / princes et douze pers.
Dont chacun eut / bende si bien fournye.
Que en fut larmee / extimee Infinye.
§Tulpin descript / tant de nom que surnom.
Tous les seigneurs / et princes de renom.
Qui en laffaire eurent conduicte et charge.
Mais de cela / pour lheure me descharge.
Et me suffyt / cy endroit / reciter.
Que leurs uertus / sceurent exerciter.
Aux armes tant / q̄ acquisrent loz et tiltre.
De grand renom / Fors gannes le faulx traytre.
Lasche de meurs / et de condicion.
Fauteur de dol / et de prodicion.
Non obseruant / foy leale et entiere
Comme dirons / en poursuyuant matiere.

§Suyuant propoz / selon le recueil pris.
En la matiere / et du uoyaige empris.
Dirons cōment Aygoland se alla rendre.
Uers lempereur / pour le baptesme prendre.
Que neantmoins eut depuis a mespris.

§Chappre. xuii ͤ.   ##19

Aygre megere / Infernale Furye.
Qui entre humains / forge austere tuerye.
Par uent dorgueil / uoulut allors souffler.
Pour le gros cueur daygoland plus enfler.
Et tellement / lenflamina de la raige.
Dont cruaulte redouble fier oultraige.
Quen agrauant / son desir pestilent.
Dexces mortel / et heyneux maltalent.
Plus que deuant / sefforca faire grosses.
Monstres de gentz / et des plus fieres rosses.
Quil peult finer / pource que bien scauoit.
Lempereur ia / forte puissance auoit.
Et que estoit duyt / aux armes le possible.
De grand uoulloir / et cueur presque Inuincible.
Par cela feyt / turqz / en nombre assembler.
Comme Infiny / et iusques a sembler.
Quen telle force et fiere multitude.
Deubst mectre tout / ung monde / en seruitude.
Mais nombre tel / selon loccasion.
Porte souuent / grande confusion.
§Uenons au poinct / toutes bendes passees.
Iusquen espaigne / aux choses compassees.
En ordre et ply / comme faisoit besomg.
Nextimez uous / ce bon prince auoir soing.
De grand traueil / considere laffaire.
Pays et gentz / aux quelx auoit a faire.
Si ie uoulloye / estre long harengueur.
Pour deschiffrer / en largeur et longueur.
Le grand chemin que les ostz contenoient.
De lempereur / et quel pays tenoient.
Ie les diroye en espace tenir.
Dyettes deux / qui font / pour retenir.
Nombre complect / de douze miliaires.
Six lieues / sont / des nostres / ordmaires.
Il fault notter / et tenir pour lecon.
Que du strepit / retentissoit le son.
Si uehement / que des uoix entonnees.
Furent tresfort / personnes estonnees.
Ie croy aussi / que nen eurent pas mons.
Ceulx ou passa lost de ces Inhumans.
Turqz Interdictz / qui peupples fourraigerent.
Eruellement / en tous lieux ou logerent.
§Or tant y eut / pres et auant marche.
Quen contractant / paction et marche.
Fut accorde / pour rendre mieulx prouuee.
Laquelle loy / seroit bonne approuuee.
Faire combat / de lune et aultre part
Tant contre tant / rengez aux champs a part.
Et de la part / q on uerroit es uincee.
Seroit la loy / de tous poinctz renoncee.
§Lors furent mys aux champs / uingt contre. xx.
Et de la part / des nostres / si bien uint.
Que les payans / receurent conficture.
Qui cause fut / de leur desconficture.
§Cent des francoys / sur cent payans transmys.
Furent ce coup / de leur uie oultre mys.
Craincte de mort / leur causa prendre fuicte.
Et par ce fut la bende desconficte.
§En ceulx la sont / denottez lasches gentz.
De resister / aux uices negligentz.
Craincte de uiure / en gentz de bien / leur taille.
Telz entremetz / quilz perdent la bataille.
Ceulx qui uouldront / au combact assister.
Contre peche / doiuent fort resister.
La chair / le deable / et le deceuant monde.
Taschent les bactre / au paz de uie Immunde.
De batailler / soyons donq curieux.
Pour palme auoir / comme uictorieux.
§Or a propoz / moyennant la destrousse.
Ces sarrazins / par plus grande secousse.
Penserent bien / noz gentz endommaiger.
Et leurs consors / par mort transsis uenger.
§Mil de leur camp / en bataille rengerent.
Et mil contre eulx / des nostres les chargerent.
Si rudement / que tous furent occis.
§Lors Aygoland / appellez cinq ou six.
De ses priuez / conseillers deuiserent.
Touchant laffaire / et ensemble auiserent.
Ueuz les francoys / plus par diuins effectz.
Que force humaine / auoir leurs gentz deffais.
Loy xpienne / affermer la meilleure.
Pour ce enuoya / sans differer / des lheure.
Uers lempereur / et luy feyt a scauoir.
Quil desiroit / baptesme receuoir.
Et pour la chose estre mieulx ordonnee.
Requist / q̄ fust / entre eulx trefue donnee.
Ce que octroya / lempereur uolluntiers.
Soy confiant / cueurs felons et entiers.
Des mescreans reduyre / et mectre a uoye.
Dheureux sentier / qui les ames auoye.
Aller au ciel / en eternel repoz.
§Le lendemain / en ce mesme propoz.
Le roy payan / fuyuant telles ententes.
Alla trouuer / lempereur en ses tentes.
Qui lors estoit / encor a son disner.
§Apres Salut / commenca latiner.
Non gros latin / de uerre ou de cuisme.
Mais darabique / et langue sarrazme.
Dont lempereur / estoit assez Instruict.
Car mot a mot / on luy auoit construict.
Comme on apprend escolliers en sallette.
Du temps q fut resident a tolette.
§Tendant celuy aygoland adherer.
A lempereur / print a considerer.
Lestat de luy / et des hommes notables.
Par ordre assis / en differentes tables.
Princes / prelatz / gentz graues / conseillers.
Religieux / pbres / et cheualliers.
En grauitez / de saiges contenances.
Et tous seruiz / par belles ordonnances.
§De tous ceulx la / se print Interroguer.
Sur quoy bien sceut / lempereur alleguer.
Uifues raisons / brefues et absolues.
Et luy rendit / ses questions solues.
Mais en gectant / ca et la son regard.
Il apperceut / treze hommes a lescart.
Uestuz de habitz / nopas gueres honnestes.
Et ne tenantz / mameres bien modestes.
De ceulx enquist / raison luy assigner.
Que leur estat / entendoit designer.
§Lors lempereur / parlant en homme saige.
Luy dit / Ce sont / Ainsi q̄ en maint passaige.
Est contenu / au sainct duun escript.
Les messagiers / du benoist iesuxpist.
§Au nom de luy / pareillement des douze.
Apostres siens / leglise son espouse.
Mexorte auoir / feruente affection.
A leur donner / telle reffection.
Par chacun iour / sans q̄ de moy se absentent.
Ueu que a mes yeulx / ses membres representent.
§Tu mas (ua dire Aygoland) abuse.
Et en parler deceptif amuse.
Celuy sert mal / son seigneur quant il traicte.
Ses messaigers en si legiere trecte.
§Comment dit il / tu es fort angoisseux.
Dentretenir / et faire seruir ceulx.
Que pres de toy / honores auctorises.
Prises / cheriz / aymes et fauorizes.
De triumphantz habitz sont acoustrez.
Les bons morceaulx / leur sont administrez.
Et tu permectz / q̄ ung petit nombre endure.
Telle langueur / de famyne et froidure.
§Grand deshonneur / fait a son dieu celuy
Qui traicte moins ses seruiteurs que luy.
Ne pense pas que ta loy plus exaulse.
Uaine la tien / toute abusifue et faulse.
Ia nen iray aultre bien extimant.
Cest mot trenche / a noz dieux te command.
§Sans exposer / plus au long ce baz tesme.
De la partit / refusant le baptesme.
Et des ce iour / pensant tout consommer.
Feyt lempereur / par ses heraultz sommer.
Le lendemain trencher auches en tailles.
Pour receuoir / le choc de ses batailles.
§Apres auoir / sur le caz auise.
Dont ce roy fut ainsi scandalize.
Toutes raisons / meurement entendues.
Lempereur eut pour tant de ames perdues.
Regret fort grand / qui par uain decepuoir.
Feyrent reffuz / baptesme recepuoir.
§Lors commanda / aux gentz de ses finances.
Mectre en lestat / general / ordonnances.
De crue et somme ordinaire en demers.
Pour estre myse es mains des aulmosniers.
Affin de rendre en bonne ordre laffaire.
Des poures gentz / le fuyuantz / et les faire.
Traicter / uestir / nourrir / alimenter.
Et aux repaz / leur uiande augmenter.
Lhomme ainsi fait / qui estables acoustre.
Quant les cheuaulx sont perdus Tirons oultre.
§Ce iour passe / et lendemain uenu.
A chacun deulx / est fort bien souuenu.
Chacune bende / estre a coup deslogee.
Pour tenr renez / en bataille rengee.
Les mieulx montez / et plus auentureux.
Feyrent deuoir / ainsi q̄ auantz coureux.
Au descouurir / donnent les escarmouches.
La ueissiez traictz / uoller plus dru q̄ mouches.
Artillerye / a tous endroictz tonner.
Assez pour gentz / lourdement estonner.
§Qui uist marcher / en fieres contenances.
Les gentz de pied / et ceulx des ordonnances.
Ce fust pour bien iuger grandz et petitz.
De tost charger / auoir bons appetitz.
§Apres plusieurs escarmouches trauerses.
Charges donner / fort aspres et diuerses.
Bende sur bende / ainsi que on se mect la.
Toute la flotte / ensemble se mesla.
Que extimez uous / de si fortes tempestes.
Et bruyt tonnant / tant de gentz q̄ des bestes.
Ouyr cheuaulx ronfler et petiller.
Tabours sonner / trompettes trompiller.
Rumeurs / clameurs / et tourmentes pareilles.
Bruyre souffler / et corner aux oreilles.
Et ueoir a loeil / telles occisions.
Ne sont ce pas assez occasions.
De sesbahir / et auoir grandes affres.
Quant on se uoyt / entre hōmes si tres saffres.
Que a force coupz / ne cessent marteler.
Pourfendre corps membres escarteler
Par excessifz / et oultraigeux alarmes.
Si on me dit / parler comme clere de armes.
Non fais / mais bien / en hōme pou scauant.
Celuy le scet / qui la se pousse auant.
§Pour abreger / affin que nentretaille.
Nostre propoz / Tant dura la bataille.
Que mescreans / furent en fin repeuz.
Du metz qui rend gentz deffaitz et rompuz.
§Aygoland mort / rendit son ost debile.
Et fut aux roys / de cordube et sibile.
Force eulx sauluer / a courses de cheuaulx.
§Tant y eut sang espandu en ces uaulx.
Que a grandz ruisseaulx / fut la terre abruuee.
De fier assault / pampelune enleuee.
Nul homme sceut / en lardeur du strepit.
Contre la mort / auoir ung seul respit.
§Aulcuns francoys / apres donner la chace.
A ces deux roys / comme desir pourchace.
Cueurs couuoiteux entreprinses brasser.
A trop uoulloir / richesses embracer.
Ces malheureux / ayantz pensee affecte.
En auarice / Au lieu ou la deffaicte.
Auoit este / sans penser combien nuyt.
Fol desirer / sen allerent de nuyct.
Des corps occis / leuer proye et despouille.
Ia nest besoing / que le pappier barbouille.
De long sermon / Si sus dire contrainct.
Que qui par trop / embrasse / peu estrainct.
§Ces gentz chargez / de bien āples destrousses.
En retournant / trouuerent a leurs trousses.
Les ennemys au passaige embuschez.
Et tellement / furent la rembuschez.
Que mil dentreulx / y perdirent la uie.
§Que cest dauoir / aux bies trop grande euie.
Ceulx qui auant / se trouuerent uainqueurs.
Furent uaincuz / aussi sont tous uains cueurs.
Qui apres faire a dieu quelques seruices.
Uictoire ont eue a lencontre des uices.
Puis trop chargez / des tresors terriens.
Par mort uaincuz / sans plus emporter riens.
Perdent souuent / tout oeuure meritoire.
Et en la fin / le fruict de leur uictoire.
§Ung iour apres / le duc des nauarroys.
Cuidant trouuer / francoys aux desarroys.
Dont gentz faschez / par guerre et ses ouuraiges.
Sont affoibliz / de forces et couraiges.
§A lempereur manda / q̄ estoit aux champs.
Prest du combact / §Ouyz ces motz trenchantz.
Feyt gentz armer / pour son orgueil abactre.
Sa pria dieu / auant aller combactre.
Que signe aulcun / luy uoulsist la monstrer.
Sur ceulx des siens / dont deuoit lame oultrer.
Lors apperceut / ordonant ses batailles)
A cent cinquante hōmes de belles tailles.
Auoir au doz sur leur acoustrement.
Une croix rouge / A donq sans aultrement.
Magnifester / Tel signe a luy notoire.
Ceulx enferma / dedans son oratoire.
Affin quil peulst / de linconuement.
Les preseruer / mais ce fut pour nyent.
Car sur le champ / q ce prince Infidelle.
La se uenant / brusler a la chandelle.
Auec trois mil de ses gentz / fut occiz.
Lempereur la / trouua de mort transsiz.
Ces cheualliers / ou les auoit fait mectre.
§Nostre seignr / uoulut cela permectre.
A demonstrer / clerement que cestoit.
Signe euident / que diceulx acceptoit.
Le bon uoulloir / pour effect / dont puis dire.
Que eurent triumphe et palme de martyre.
§Les iugementz / diuins / sont merueilleux.
Et bien semble estre / a lhomme perilleux.
Quant de leger / son propre sens adonne.
Contreuenir / a ce que dieu ordonne.
Ce quil ne doibt / pour parent ne affin.
Se zelle na / tendant a bonne fin.

§Ainsi q̄ on uoyt / grosse armee estre en uoye.
Cy ladmiral de babilone enuoye.
Sur le pays despaigne / cent mil turcz.
Gentz couraigeux / robustes fiers et durs.
Que ferracut / geant meyne et conuoye.

§Chapp̄re. xuiii ͤ.   ##20

Ui mon escript / prendra comme lentendz.
Et ueult penser / a distinguer les temps.
Facillement / par frequentes lectures.
Accordera / toutes les escriptures.
§Pour ce le dy / que se iay deuant mys.
Quelque propoz / ou ung pour aultre obmys.
Iay bien besoing / sur ce desormais que uze.
Dhumble priere / a ce que lon mexcuse.
§Tout escripuant / qui mect plume sur gect.
Pour reciter / histoires / est subgect.
De tollerer / doulcement la reprise.
Sur ses deffaultz / en quoy on le desprise.
Mais tel reprend / disant / q̄ louurier fault.
Qui ne scauroit amender le deffault.
Or cest tout ung / Lhistoire nous recite.
Six uingtz mil turqz / auoir en lexercite.
Que ladmiral de babilone / feyt.
Mectre sur champs / pour rendre desconfit.
Tost lempereur / ce pensoit / mais la notte.
Mal entendit / §Qui compte sans son hoste.
Fault au payer / recompter de rechef.
§De tous ces ostz / fut cappitaine et chef.
Certain geant / soy disant de la race.
De golyath / que dauid par la grace.
Du createur / en plain champ combatit.
Et dung seul coup / uaincu mort abatit.
§Ce fier geant / tenant douze couldees.
En sa haulteur / ceulx qui les ont comptees.
Lafferment uray / Ce sont gentz de renom.
Que croire on doibt / ferracut auoit nom.
§El contenoit / hors le commun usaige.
Une couldee en longueur au uisaige.
Les iambes / braz / et aultres porcions.
De face et corps / telles proporcions.
Esgalement / en grandeur contenoient.
Ses doys aussi / quatre paulmes tenoient.
Qui si lourd fex / fust alle souppesant.
Iextime bien que estoit assez pesant.
Pour emporter bon poys a la balance.
Coup ne doubta / de sayette ou de lance.
Craincte nauoit / de perilleux effortz.
Force portoit / de quarante hommes fortz.
Parler cruel / regard espouentable.
Et le marcher / oultreement redoubtable.
§Quant lempereur / sceut / les turqz approcher.
Bien se garda / se laisser reprocher.
En luy auoir / fetarde negligence.
Mais les uoulut / charger a diligence.
§Si promptement / gensdarmes furet prestz.
Que alla ficher / ses heberges aupres.
Des pauillons / loges et tabernacles.
De ces mastins / la planta les signacles.
Du redempteur iesus crucifie.
§Lors ferracut / sans estre deffye.
Se sortit hors / la cite de nagere.
Et lempereur / de sorte assez legiere.
Feyt saluer / par messaige arrogant.
Rebelle et fier / qui luy porta son gand.
Le declairant / pour gaige de bataille.
Disant / Quelque ung des tiens au combact aille.
Contre mon maistre / et consens les accordz.
Que seul a seul / se bactent corps a corps.
§Celuy premier / homme / de bonne audace.
Que lempereur / ordone et commande a ce.
Pour lenuahir / fut Ogier le danoys.
Qui uaillāment / arme de plain harnoys.
Se presenta deuant la kare fiere.
De ce geant / mais auant q coup fiere.
Et que sur luy / nul fait darmes emprint.
Tout doulcement / de sa dextre le print.
Et emporta / sans nesune Insolence.
Ne luy monstrer / force de uiolence.
Mais tout ainsi que berger aux herbiz.
Porte en ses braz / une simple brebiz.
Pour la garder / q̄ loup ne la rapme.
§Apres Oger / Arnoul de laubespine.
Y fut transmys / en bruyant appareil.
Qui se trouua seruy de metz pareil.
§Ce grand gallier deuant toute larmee.
Le transporta / en prison bien fermee.
Aueq Oger / enferre piedz et mains.
§Constantin / roy / conducteur des romains.
Estantz en lost / et ung sien amy / conte.
Se offrirent la / dont aussi peu de compte.
En feyt / celuy / grand escouffle hideux.
Que des preners / et les porta tous deux.
Lung a sa dextre / et laultre a la senestre.
§Apres ces deux / Ceulx q on pensa bien estre.
Des plus puissantz / furent iusques a uingt.
La enuoyez / mais autant en aduint.
Comme deuant / car deux a deux receurent.
Tout tel logis / comme les aultres eurent.
§Uoyant ainsi / lempereur emporter.
Telz champions / se uoulut deporter.
Homme enuoyer / dont craincte admiratifue.
Myct ceulx de lost / et doubte fort crainctifue.
§Lors le gentil / preux cheuallier rolland.
Meu dun despit / quil sentoit pres roulant.
De son franc cueur / la pensee eut esprise.
Se auenturer / au hazard de lemprise.
Les armes print / mais au uray recorder.
Ne luy uoulloit / lempereur accorder.
Charge embrasser ou congnoissoit laperte.
Occasion de une si grosse perte.
Car son nepueu estoit / du coste seur.
Ainsi que on dit / filz / de sa propre seur.
Pource lamoyt / damour si naturelle.
Mais non obstant / ferueur en la querelle.
Telle que auoit / Condescendre le feyt.
Quil essayast / den faire son proffit.
§A donq Rolland / prinse a gre la licence.
Fleur daaige ayant / oultre ladolescence.
Se offrit au camp / si luy tumba au cueur.
Que dieu aydant / en sortiroit uainqueur.
§Lors le geant extimant de le rendre.
Aueq les siens compaignons le alla prendre.
Et tout arme / le chargea deuant luy.
Sur son cheual / ainsi comme celuy.
Dont ne pensoit / auoir aucune doubte.
§Rollant en dieu / sa fiance ayant toute.
A ce geant / ung coup de poing donna.
Soubz le menton / si grand quil lestonna.
Et toutainsi / q̄ ung pesant fex se atterre
Furent contraincts / tumber tous deux a terre.
§Eulx releuez / sur leurs cheuaulx montez.
Duytz a la main / et aux armes domptez.
Sesuertua Rolland / rendre occupee.
Sur ce geant / duranda son espee.
Coup luy donnant / dont il se deffendit.
Mais son cheual en deux partz pourfendit.
§A tel despit prent ceste lourde InIure.
Destre a pied mys / q̄ par tous les dieux Iure.
Faire a rolland / le cheual couster cher.
Lors luy cuidant / braz ou teste trencher.
Leua lespee / et sa puissante dextre.
Si fort gecta / quil eut tout besoing destre.
Prompt et leger / pour destourner a coup.
La pesanteur / de si merueilleux coup.
Ce que tresbien sceut faire / Et dauentaige.
Donna au braz / du payan tel partaige.
Que son espee / en terre alla uollant.
Sur ce reprint courre sus a rolland.
Dipetueux assault comme tempeste.
Et du poing cloz / tel coup myct sur la teste.
De son cheual / que la mort lestendit.
Tous deux a pied / ung chacun entendit.
Donner grandz coupz / et auancer crupees.
Sans loisir prandre / a leuer leurs espees.
§En ce combact / de pierres et beaulx poings.
Pour tous bastons / feyrent mailletz et coings.
Mailletz sans queue / a puissance empongnerent.
Dont rudement / maillerent et congnerent.
Mais en cela rolland tant gourmanda.
Ce grand rifflard / q̄ trefues demanda.
Le iour failly / elle luy fut donnee.
Par conuenant / que des la matinee.
Du lendemain / en celuy mesme endroit.
Pour le cōbact parfaire se rendroit.
Ce que promyct / Et en icelle actente.
Chacun alla / reposer en sa tente.
U poinct du iour / q̄ aurora ua deuant.
§Faire apparoir / le beau soleil leuant.
Du quel les raydz / par leurs claires uenues.
Font eslongner / lobscurite des nues.
§Le champion rolland / se alla trouuer.
Prenner au camp / pour armes esprouuer.
Sur ce hideux / orrible et cruel monstre.
Et encor que eust / essaye a la monstre.
Combien estoit / sur luy puissant et fort.
Si espera / que dieu a tel effort.
Force mectroit / a sa ieune foiblesse.
Contre celuy qui la saincte foy blesse.
Ientendz blecer / en tant quil feyt souffrir.
Ceulx qui la uont / leurs biens et corps offrir.
Pour son party / tenir / et estre en elle.
Remunerez / en la gloire eternelle.
§La / ce dampne / tirant / en appareil.
Tel que onquesmais / nauoit eu le pareil.
Alla faisant / plus grand bruyt en sa marche.
Que une grosse eau / passante en estroicte arche.
Ou aussi fort / que les rauynes font.
Quant de haultz montz / tumbēt en lieu ꝓfond.
Terre trembloit / soubz luy en la maniere.
Que on uoyt trembler / une tendre croulliere.
En quelques prez / par les sourses des eaux.
§Uent plein de feu / sortoit de ses nazeaulx.
Et de sa bouche / habondance descume.
Telle que rend / ung sanglier par coustume.
En se trouuant / sans pouoir reculler.
De gros mastins et dogues acculler.
§On peult penser / que merueilleux alarmes.
Furent la fais §Rolland aueq ses armes.
Pour rembarrer / ce barbarin testu.
Ung gros leuyer chargea de boys tortu.
Tout plein de neux / auecques son espee.
Et ung pongnart §Or est lheure frappee.
Entendez cy / uous qui aymez lesbat.
On ua ouurir le paz de ce combact.
§Oncques leon / rugissant par feroce.
Austerite ne tint fierte plus grosse.
Que eut ce geant / a rolland aborder.
§Onques le son des eaux au desborder.
Gectantz gros flot / de uague fluctueuse.
Ne demena tempeste Impetueuse.
Telle que lors / en ronflant et criant.
Rendit le ton de son parler bruyant.
Et neantmoins / pour bruyt ne habondance.
De sa dampnee et fiere oultrecuidance.
Ne sestonna / le gentil cheuallier.
Mais se couurant / du baston de meslier.
Quoy que laultre eust / espee auentaigeuse.
Tant en largeur / que longueur oultraigeuse.
Pour rendre corps / et membres fort secoux.
Si sceut il bien / luy rabactre ses coupz.
Encor que fust / sa puissance debile.
Au resister §Il estoit si habile.
Prompt et leger En ce combat faisant.
Que quant celuy ferracut fort pesant.
Ruoit son coup / sur luy / en la part dextre.
Il se gectoit dung sault / a la senestre.
Et pour ung coup / en donnoit tousiours deux.
§Pres demy iour / dura le combat deulx.
Mais le payan / de moult estranges sortes.
Estoit arme / et darmures tres fortes.
Et quelques coups / q̄ lors luy sceust liurer.
Oncques rolland neut pouoir le naurer.
Pource uoulut / a toutes fins sembactre.
De gros cailloux et pierres le combactre.
Dont en ce champ / y auoit largement.
§Cout homme ayant / asseure iugement.
Icy endroit peult tenir en pensee.
Telle meslee / entre eulx deux commencee.
Deuoir causer / a gentz de si grandz cueurs.
Affection / destre extimez uainqueurs.
§Bien se pensoit / le geant tant superbe.
Come ung faucheur / en pre trenche et couppe herbe.
Faucher / fener / boteler / et lyer.
Ce noble preux et gentil cheualier.
§Cestoit orreur / douyr ce uillain iaindre.
Du fier despit / q̄ auoit / ne scauoir ioindre.
Ce Iouuencel / et le prendre au collet.
Pour le deffaire / en sorte quest poullet.
Daygle ou mylan / tenu entre les serres.
Tant le batit / ainsi q̄ on auance erres.
De gros cailloux / q̄ a tour de braz dardoit.
Si asprement / que approcher le gardoit.
§Fureur ardant / comme feu en estouppe.
Lesmeut tascher / faire de tel pain souppe.
Et le seruir pour pareil entremetz.
Dont le seruoit / de miches dures / mais.
La pesanteur / de force et grandeur haulte.
Cau soit ses coupz estre ruez a faulte.
Par son pesant / marcher et contourner.
Pouoit Rolland / des coupz se destourner.
Et sil faisoit / de son espee approche.
Qui grande estoit / comme une longue broche.
De son baston noueux se deffendoit.
Et tous ses coups / renuersoit et fendoit.
§Que uueil ie plus prolonger la matiere.
Apres auoir / demy iournee entiere.
Couru / tourne / frappe / rue / bactu.
Et uaillamment / lung laultre combatu.
Lors ferracut / a la trefue conuye.
Rolland / et dit / que dormir a enuye.
§Trefue accordee / a bonne heure et temps deu.
Quant rolland uit / ce geant estendu.
Ayant choisy / place assez mal duysante.
Pour bien dormir / une pierre pesante.
Soubz son grand chef / alla mectre et poser.
Affin de mieulx / dormir et reposer.
§O gentil tour / est cela bien creable.
Que ung ennemy / face chose agreable.
Et quil demonstre / ung signe damour tel.
Et seruice humble / a son heyneux mortel.
Ie dy auant / que personne responde.
Peu gentz trouuer / ou tel honneur habonde.
Dhumanite / de moy nen congnoys point.
Et sur cela / ie feray icy poinct.
Uant ferracut / espace competente.
Eut repose / Rolland print seure actente.
Incontinent / apres son resueiller.
A ce combat / parfaire traueiller.
Lors luy uoyant / leuer sa grosse hure.
Aupres de luy / sur la belle uerdure.
Se assiet / et la / ont propoz auant mys.
Ainsi que font / ensemble bons amys.
Et dit rolland / telz motz / Dy moy / de ou esse.
Quen ton corps as / telle force et prouesse.
Que tu ne crains / glaiue pierre ou baston.
Qui riens te grefue A quoy tout en baz ton.
Luy respondit / en estrange langaige.
Ie taduerty / et mectz ma uie en gaige.
Que sur mon corps ne doubte aulcun peril.
Sestre blece / sinon par le nombril.
§Uers laultre part / Rolland tendit louye.
Comme sil neust / ceste parolle ouye.
Mais bien monstra / le rapport si nouueau.
Nauoir gecte en oreille de ueau.
§Ce barbarin / robuste fier et rogue.
Gectant son oeil / uers rolland / linterrogue.
De son pays / son nom / et ses parentz.
Et comme il est si fort / pour sur les rencz.
Tel hardement / auoir de le combactre.
Et la uertu de sa puissance abactre.
§A tous les poinctz / surquoy linterrogua.
Luy respondit / et raisons allegua.
Comme a bon droict / le combactre sefforce.
En quoy espere obtenir assez force.
Soubz le guydon / de la loy quil soustient.
Ou le salut / des humains se contient.
§Sur les propoz / dont a lheure traicterent.
Et argumentz / en quoy fort disputerent.
Le champion Rolland feyt plein deuoir.
Et se monstra homme de grand scauoir.
Car soustenant / saincte foy catholique.
Toute Impugna la loy dyabolique.
Du faulx prophete / et dampne machomet.
Ou tant derreur / en son alchoran mect.
Aussi blasma / la uaine folastrye.
De tous payans / et leur ydolastrye
§Lors le geant / Indigne de gouster.
Les dons duuns / sans uoulloir escoutter.
La uerite / que nul doibt contredire.
Se leua sus / et a Rolland ua dire.
§Uien ca / dit il / faisons transaction.
Et combactons / soubz telle paction.
Ou foit la loy de lung uraye approuuee.
Et celle aussi de laultre reprouuee.
§Se de moy es / en ce combact uamcu.
Tous ceulx ayantz / dessoubz ta loy uescu.
Seront subgectz / maintenir quelle est faulse.
§Et se ton dieu / si haultement texaulse.
Que uaincu soye / Aussi seront contrainctz.
Ceulx de la mienne / et a tousioͬ . abstrainctz.
La publier / pour nulle / en Impropere.
De uil reprohe opprobre et uitupere.
Et au uainqueur / en loyer de bon heur.
Louange gloire a iamais et honneur.
§Lors dit Rolland / soubz la misericorde.
Du createur /soit fait / Et ie le accorde.
§Apres ce mot / Pour le ieu enuyer.
Marche sur luy / auecques son leuyer.
Sans monstrer port / ne kare dhomme lasche.
Lors le geant / ung grand coup luy deslasche.
De son espee / A quoy resister sceut.
Et desmarchant / du baston le receut.
Qui non obstant / ainsi que de congnee.
Luy fut trenche en deux / pres la pongnee.
Et en linstant / dung paz si fort erra.
Que a tour de braz / ce loudier le aterra.
Tumbant sur luy / le contrainct mectre face.
Encontre terre / Or ne scet plus quil face.
Car soubz tel fex / perd aleyne et uigueur.
§Adonq pensa / que qui gecte son cueur.
Deuers le ciel / en espoir ne uarie.
Iesus Inuoque / et la uierge marie.
Quen ce destroit / ne lhabandonnent pas.
§Miracle grand / la se cloyt le paz.
Par le moyen de ce diuin suffraige.
Reprind rolland / la uertu de couraige.
Leuant le poing / donna ung tel reuers.
A ferracut / q̄ soubz luy a lenuers.
Le renuersa / Et a lheure subite.
Bien luy souuint / de la parolle dicte.
Quil ne deuoit / sinon par ung endroit.
Estre naure / La son pongnart tout droit.
Luy ua lancer / dont la chose assouuye.
Il euada / le peril de sa uie.
§Apres le coup / Ce geant orgueilleux.
Gecta ung cry / orrible et merueilleux.
Cōme de uoix / par grand effroy tremblante.
A celle de ours / ou thoreau ressemblante.
Disant / mon dieu / machomet / Ie suis mort.
Aleige moy / du mal qui tant me mort.
§A ce grand cry / les payans arruierent.
Pour le uenger / mais rolland ne trouuerent.
Car ia estoit / receu de lempereur.
En triumphant renom de gloire et heur.
§Si de la part / des francoys / lors fut faicte.
Leesse grande / et sollempnelle feste.
En le uoyant / par acte glorieux.
Retourner gay / sain et uictorieux.
On peult Iuger / par certain uray semblable.
Meu estre / en ceulx / de la secte dampnable.
Tumulte grand / et fort ennuyeux dueil.
Car leur deffaicte / a ueue apperte de oeil.
Congneurent bien / en perdant lasseurance.
Ou consistoit / toute leur esperance.
§Eulx estonnez / fuyantz de toutes pars.
Ainsi que font moutons / aux champs espars.
Quant leur pasteur / sur eulx bien ne regarde.
Feyt lempereur / marcher son auantgarde.
Et fur aulcuns / ayantz cueur excite.
Porter ce corps / ia mort en la cite.
En une charge / Allors les acoustrerent.
Si bien francoys / que quant et eulx entrerent.
§Uille et chastel / sans dōner aultre assault.
Prins et saisiz / de ce mesme plein sault.
Cous sarrazins / furent mys a lespee.
Cant ceulx ayantz / ceste place occupee.
Que aultres nombrez / eniron cent et six.
Bortantz le corps de ferracut occiz.
Ainsi disperse / et deffaicte larmee.
Noz cheualliers / en closture fermee.
Dennuyeux dueil / contristez et naurez.
A grand plaisir / furent tous deliurez.
§Lors lempereur / par duuns sacriffices.
Rendit louange a dieu des beneffices.
A luy donnez / puis ordonna poser.
Les garnysons / pour ses gentz reposer.
Si neurent pas fort longue reposee.
Car assez tost / fut drogue composee.
Dont leur conuint / mectre armes en auant.
Comme dirons cy apres / dieu deuant.

§Se nous nauons memoire trop labile.
Icy endroit sera myse lhabile.
Inuencion / cause de lourd sabat.
Sur cheualliers francoys / ayantz combat.
Contre les roys de Cordube et sibile.

§Chappitre. xix ͤ.   ##21

Eu temps apres / on feyt au uray scauoir.
A lempereur / grosse puissance auoir.
En la cite de Cordube ou estoient/.
Deux roys payans / qͥ son ost actendoient.
Deliberez estre aux champs / de pied quoy.
Et luy offrir la bataille / Pourquoy.
Incontinent / sans terme nul actendre.
Se disposa / en port darmes la tendre.
§Si fault notter / que ces roys furent ceulx.
Non negligentz en fuytte et paresseux.
Comme a la mort daygoland bien monstrerent.
Et fort auant / en la presse nentrerent.
§Or estoit la / pour leurs necessitez.
Uenu secours / a eulx / de sept citez.
Parquoy si tost / que lempereur sentirent.
Deulx approcher / emmy les champs sortirent.
La enuiron trois myliaires hors.
Celle cite / se trouuerent / Et lors.
Leurs gentz / en trois batailles / duuserent.
§Pareillement / les francoys auiserent.
Trois bendes / mectre / en ordre / mais auant.
Myct lempereur / les plus preux au deuant.
Entre tous ceulx de cheual / Pour deffendre.
Le premier choc / a coups de lance / et fendre.
Les gentz de pied du contraire party.
Mais bien soudain / fut le ieu departy.
Car ces deux roys leur auantgarde fyrent.
De grandz ribaulx pietons qui contrefyrent.
Acoustrementz / posez sur leurs corps nudz.
Come en ces ieux on uoyt deables cornuz.
Et dauentaige en main chacun portoit.
Une campane / Et de cela partoit.
Tel cliquetiz / quen loingtaine extendue.
La sonnerye / adonq fut entendue.
Mais demandez / quelle chose en aduint.
Ung caz assez estrange / Car quant uint.
Au choc donner / pour la charge premiere.
Ces barbaris / oultre ordre coustumiere.
Feyrent tel cry / que pour cheuaulx brocher.
Des esperons / remeyde en lapprocher.
Ny fut trouue / Ces propoz sont creables.
Car si au droict / Cent legyons de deables.
Et cent mylliers de fortz sangliers en ruyt.
Eussent este / plus orrible et grand bruyt.
Ne fust ouy / arriuer en oreilles.
Lors les cheuaulx / de sortes nopareilles.
Effarouchez / et gensdarmes cuydantz.
Les efforcer a bien donner dedans
En despit deulx / au loing les emporterent.
Dont aultres tous / a tant se deporterent.
Car force fut / faire enseignes tourner.
Et promptement / la retrecte sonner.
§Au Iour suyuant / lemperer / ueu laffaire.
Charge donna aux gensdarmes de faire.
Tous leurs cheuaulx / par les testes couurir.
Sans ce que a ueue / ung oeil sceussent ouurir.
Et de certain / leurs oreilles bouchassent.
Affin que franc / sans riens doubter marchasset
§Ce que fut fait / par ainsi le combact.
Recommenca / ou sans plait et debat.
Ne guiere auoir / les causes debatues.
Furent bien tost / les cornes abatues.
De cornardz barbarins encornez.
Aux quelx fust mieulx / nestre en ame et corps nez.
Par ce que mort temporelle encoururent.
Et qui pis est / leternelle encor eurent.
§Puis le matin iusques midy passe.
Maint corps occiz / fut la mys In pace.
Feu de yre aussi / se print en leurs estouppes.
Si asprement / que par bendes et trouppes.
Y eut de sang / fort grande effusion.
Si ne tourna / tout en confusion.
Au moins si tost / car coustume tenoient.
Iceulx payans / q traytre maintenoient.
Lasche et meschant / tout belliqueur souldard.
Fuyant pourueu q leur grand estendard.
Fust soustenu et leue droit en place.
Dung plaustre assez spacieux et ample a ce.
§Ce plaustre estoit / certain engin de boys.
Sur ung pesant chariot si espois.
Quil conuenoit / auoir huyt beufz deslytes.
Pour le mener / Les plus fortz satalytes.
Que on sceust choisir / entre ceulx de lestour.
Pour le garder / furent mys a lentour.
En fort puissant / merueilleux et grand nombre.
§Soubz lestendard / prindrent les turqz ung umbre.
De tel espoir / que nulz deulx le uoyantz.
Branler au uent / ne furent foruoyantz.
Iusques ozer / sans contraincte poursuicte.
Tourner le doz / par trop legiere fuicte.
§Lors lempereur aduerty de ce faict.
Delibera mectre armes a effect.
Et par uertu de uigoureuse aspresse.
Ioyeuse en main / sur celle forte presse.
Se alla gecter / ou feyt exploict si grand.
Que homme ne sceut / trouuer pleige ou garand.
Contre ses coups / sinon par soudain estre.
A desmarcher / Car a dextre et senestre.
Fendit la uoye / en sorte que paruint.
Ioingnant ce plaustre / ou si bien a poinct uint.
Comme en conflict / home de cueur se lance.
Que a coups despee / en pieces myct la lance.
Ou lestendard / pour enseigne pendoit.
Et dont le appuy diceulx turqz deppendoit.
Comme apparut / Car le uoyantz par terre.
Incontinent / de fuytte prindrent erre.
Et tindrent tous / semblantz a lescart telz.
Que font perdriaux sur les champs escartez.
Si furent la / en portant griefues sommes.
Quant et le roy / de sibile / huyt milhommes.
Ensemble occiz §Cordube la cite.
Receut son roy / comme en necessite.
De fugitif / doubtant mortelz alarmes.
Acompaigne / de deux mil hommes darmes.
Ce non obstant / comme lhistoire en dit.
A lempereur ceste cite rendit.
Et le pays / soubz adueu tributaire.
Puis par conseil / et auiz salutaire.
Se repentant / du sien fol deceuoir.
Uoulut le sainct baptesme receuoir.
Et par ainsi / sans obstacle nuysible.
Il demoura de sa terre paisible.
§Apres cela ne furent ennemys.
Qui sur espaigne ozassent auoir mys.
Armes sur champs / pour y faire la guerre.
Ne ung seul pied / de pays y conquerre.
§Lors lempereur / pour acte liberal.
La demonstrer / despaigne en general.
Terres citez / prouinces / heritaiges.
Uoulut aux siens / faire honnestes partaiges.
§Prennerement / aux bretons et leurs roys.
Donna pays de Dasque et Nauarroys.
§Aux urays francoys / pour nation gentille.
Tout octroya le pays de castille.
§Cesarauguste et nagere donna.
Aux grecz / estantz / en lost / plus ordonna.
Aux poicteuins / la terre arragonnoyse.
Aux allemans / promptz leuer guerre et noyse.
A leurs uoisins / pour les rendre enuahys.
De landaluf donna tout le pays.
Ioingnant de pres / les marmes parties §Aux daciens fure
Et aux flamengs / partaige fait esgal.
Sur tout lentier pays de portugal.
Mais les francoys congnoissantz la malice.
Et asprete du pays de galice.
Quoy que loctroy / fust fait de le saisir.
Dy habiter neurent iamais desir.
§Lors lempereur / pour la contagieuse.
Peste eslongner / de la religieuse.
Foy xpienne / ordonna baptiser.
Ceulx desirantz / a leur salut uiser.
§Les obstinez aussi / feyt a mort mectre.
Ou par exil / en gaulle les transmectre.
§Puis delaissant / aulcuns uaillantz seigneurs.
Chefz conducteurs des ostz et gouuerneurs.
A compostelle alla uoyage emprendre.
Graces a dieu / et sainct Iaques rendre.
§La son eglise / aux aultres preffera.
Par les statutz que cy apres fera.

§A ce propoz / Suyuant au uray le texte.
Que ay ueu et leu / Icy endroit proteste.
Mectre en auant lesdict Imperial.
Et prends garand / uincent lhistorial.
Qui par escript / la chose uraye atteste.

§Chappitre. xx ͤ.   ##22

Esir daymer / Craindre dieu et seruir.
Fut cause adonq / Lempereur asseruir.
De uisiter / la terre de Galice.
Pour corriger / lerreur faulce et malice.
Des desloyaulx marranes la trouuez.
Reciduiantz / en leurs faictz reprouuez.
Dont encor huy / restent quelques reliques.
§Lors pour garder foy entre catholiques.
Et subuenir / a leurs necessitez.
La establit / en toutes les citez
Saiges prelatz / euesques / deuotz pbres.
Instruictz en meurs / en uie / et bonnes lrēs.
§Or demandez / ce que par dessus feyt.
A compostelle / En cela ne fuffyt.
Sommaire escript / mais est requiz tout mectre.
Par le menu / sans nulacte y obmectre.
§Pour la besongne a droit expedier.
Il ordonna / leglise desdyer.
Que au parauant / tant auoit affectee.
Et en lhonneur / de sainct Iaques dotee.
Bastye et myse en la perfection.
Selon le uueil / de son affection.
§Cela complect / uoulut en reuerence.
Du benoist corps / grande auoir difference.
Entre son temple / et les aultres lieux sainctz.
Lors comanda / que tous les diocesains.
En general / despaigne et de Galice.
Pour tout renger / a ordre de police.
Sur tous les caz / uenuz et a uenir.
Tant les presentz que ceulx de laduenir.
Auctorite / tenantz episcopale.
A compostelle eglise principale.
Estre subgectz / et luy obtemperer.
Encor que feist / sans rigueur temperer
Pugnicion de iustice actuelle.
Comme totale / ayant / spuelle.
Et temporelle / En ce mesme traicte.
Limperial edict / fut decrete.
Estre tenu comme uray codicile.
Et testament / par les gentz du concille.
§Leglise aussi / de tribut annuel.
Obtint loctroy / en argent manuel.
Par tel statut / que desd prouinces.
Tout chef dhostel / nulz exemptz / fors les princes.
Quatre demers / de fin argent rendroit.
A iour prefix. Ayant par cela droict.
Dexempcion / touchant certains truaiges.
Qui gentz ruraulx obligent aux payaiges.
§Pour le prelat / du lieu plus honorer.
Faculte telle / obtint luy de mourer.
Aux roys liurer / leurs couronnes royalles.
Et aux pasteurs / les uerges pastoralles.
Et dauentaige / en lhonneur et faueur.
De ce tressainct / apostrel du faulueur.
Ce lieu uoulut / lempereur catholique.
Estre nomme / sainct siege apostolique.
§A tiltre tel / ce siege meritoit.
Que iehan son frere / et de mesme hertoit.
Car a Ephese / en part orientale.
Siet a la dextre EEt en loccidentale.
Est compostelle a la senestre Ainsi.
Sont reuerez / La dieu grace et mercy.
Ces deux germains enffentz de zebedee.
Et la requeste a Iesus demandee.
De par la mere / a leur peticion.
Obtint effect / sans contradicion.
§Trois sieges sont extimez en ce monde.
Ou dignite / apostolique habonde.
§A Romme est lung / Ephese le second.
Et Compostelle a le tiers / Cest ce que ont.
Merite ceulx / dictz / Iehan / Iaques et Pierre.
Destre exaltez / au ciel et en la terre.
§Ce sont ces trois / entre aultres bien discretz.
Que iesuxpist / en ses duuns secretz.
Uoulut auoir / et appeller en signe
De grand amour / Cela raison assigne.
Que come ilz ont / les aultres precedez.
Aussi ces lieux / aux quelx sont decedez.
Et ont choisiz / leur droictz de sepultures.
Sont bien nommez / sieges de prelatures.
§En ce uoyons / pour le fait memorer.
Ceulx honorez / q̄ dieu ueult honorer.

§Aux roys payans Beligand et marsire.
Sceut Guanelon ouurer comme de cyre.
En contractant / par sa prodition.
Du noble sang faire uendicion.
Dont causa maintz / francz cheualliers occire.

§Chappitre. xxi ͤ.   ##23

Empereur plein / De uoulloir liberal.
Apres muer / Le tiltre cathedral.
Du lieu ia dit / en siege apostolique.
Maintint selon le texte euangelique.
La maison dieu / a bon droict et raison.
Estre extimee a maison de oraison.
Pour la deuoir / aux diuins sacrifices.
Plus decorer / que mondains edifices.
Disant le mot / du psalmiste dauid.
O sire dieu / qui tout oeuure assouuyt.
Iay la beaulte de ta maison aymee.
Mieulx que aultre chose en ce monde extimee.
§Ce fut pourquoy eut affecte desir.
Les temples sainctz bastir a grand plaisir.
Et mesmement / celuy de compostelle.
Quil enrichit / par excellence telle.
Que tresor grand / et fort ample a cela.
Uoulut donner a ceste place la.
§Du benoist sainct / prinse lhumble licence.
De la partant / en sa magnificence.
Iour apres iour / pour la uoye abreger.
A pampelune alla soy heberger.
Puis disposa / par tous moyens licites.
Courner en france / auec ses exercites.
§Or entendez / ce mot / non recite.
Deux roys payans / tenoient la cite.
De Sarragoce / ainsi que tributaires.
Nōpas de cueurs ne desirs uolluntaires.
Mais de foy faincte / ainsi q̄ faulx semblant.
Est leaulte de cueur et face emblant.
§Leur fraulde auoit / de charite quelq̄ umbre.
Pretendant faire a lempereur encombre.
Soubz coulleur destre extimez ses amys.
§La furent ilz / par ladmiral transmys.
De babilone en assez fiere sorte.
Pour presumer q̄ Infect uenyn en sorte.
§Lors lempereur auant se disposer.
De la partir / enuoya proposer.
Harengue aux roys / pour le baptesme prendre.
Ou le tribut promys payer luy rendre.
§Lambassadeur / sur laffaire enuoye.
Fut ganelon proditeur desuoye.
Que neantmoins / on reputoit feable.
De ferme foy / et cueur non uariable.
Mais le faulx traytre a la necessite.
Circonuenu de uame cecite.
La pensee eut en fournayse alumee.
Par le tyson de auarice enflammee.
§Le poinct desduyt / de la legacion.
Se trouua prins / a linstigacion.
De ces deux roys / qui si bien le traicterent.
Que le marche douloureux contracterent.
En quoy faisant / fut paye des prenners.
Car promptement / deulx receut uingt sommiers.
Tous chargez dor / et riches dons / pour uendre.
Ceulx quil deuoit / come son corps deffendre.
§D lasche cueur / traytre faulx et peruers.
Comment peult on / bien descrire par uers.
La cruaulte de ta coulpe meschante.
Se iay en main / plume aygue et trenchante.
Cest pour pappier / sur lheure mectre en ply.
Et de piquante aygreur / le rendre emply.
En deprimant trahison si enorme.
A celle fin / que en lisant on ne dorme.
Si que auditeurs / sefforcent attester.
Lhorreur du caz / et fort le detester.
Pour refreschir / la memoire des hommes.
Et te charger de maulx a grosses sommes.
§Hōme sans foy / uillain lasche et meschant.
Puis ie de toy / accorder iamais chant.
De plaisant son / quant couuoitise ardante.
Tourne ta ueue / a nestre regardante.
Au tien salut / tant de ame que du corps.
§Puis ie de toy recorder bons accordz.
Ueu que tu pers chose en terre nommee.
La fleur dhonneste et bonne renomme.
§Quant il meschet / a ung hōme Indigent.
Destre larron / pour auoir quelque argent.
Quoy q̄ la loy / ne luy soit secourable.
Si est le caz / de trop plus fauorable.
Que de celuy possedant rentes cens.
Et reuenuz a grandz milliers et centz.
§Traytre iidas / respondz moy / quel affaire.
Te contraingnit / trahyson telle faire ?
§Dy moy sans plus / quelle chose restoit.
A souhaiter / Si homme a lheure estoit.
Mieulx herite au royaume de france.
Pour ton estat / les lieux font demonstrance.
Combien chasteaulx / quelles places et tours.
Y possedas / Quil soit uray pour retours.
Encor y sont / aux grandz uentz et bruynes.
Restes plusieurs / des antiques ruynes.
Et croy que dieu le ueult ainsi / Affin.
Quil soit parle de toy Iusques en fin.
O malheureux / se tel desir auoyes.
De assembler biens / par maintes aultres uoyes.
Eusses trouue moyen den acquerir.
Ne failloit fors / lempereur requerir.
Pour assouuir / ton cueur Insaciable.
Sans faire tour / si preuidiciable.
Que ainsi trahir / comme faulx antechrist.
Les cheualliers / du benoist iesuxpist.
Ien parle assez / mais le dueil mouuant de yre.
Me fait resuer / on nen scauroit trop dire.
§Or le contract / plem de uenin mortel.
Du proditeur / aux sarrazins / fut tel.
Que la pensee / a lempereur seduytte.
Seroit par luy larmee aussi conduicte.
Oultre les fortz / destroitz cyseryens.
Et q̄ pourroit leur ost / sans doubter riens.
Facillement rompre larrieregarde.
De lempereur / sans se donner de garde.
Et mectre embusche / aux boys de ronceuaulx.
Rude chemin / qui lasse et rompt cheuaulx.
§La trahyson / accordee et promyse.
Gannes partit / pour seruir de remyse.
Les ostz francoys / lors pour les ueoir rengez.
Furent des roys trente somers chargez.
Dor et argent / affin que de rancune.
Neust lempereur / suspicion aulcune.
Que le tribut uoulsissent desnyer.
Nen retenir iamais ung seul demer.
Puis pour monstrer / auoir cueurs francz et larges.
Feyrent mener de uin / quatre centz charges.
Mais quel . friant / plaisant / delicieux.
Tout amoureux a boyre et gracieux.
§Quoy plus ? de mil / fort belles sarrazines.
Feyrent present / dont lors prindrent saismes.
Quelques paillardz de feu charnel espris.
Qui fut ung caz de uil et ord mespris.
§Gentz de grand cueur le uin a gre receurent.
Mais pour cela guieres ne se deceurent.
Si sont plusieurs en guerre trouuez nudz.
De leurs uertuz / par baccus et uenus.
§Or feyt rapport / le proditeur Infame.
Du tout confict / en dol / fraulde / et diffame.
Que apres auoir / ces deux roys esprouuez.
Touchant la foy / il les auoit trouuez.
Deliberez deuers france en brief tendre.
Et de bon cueur au sainct baptesme entendre.
Goncques affin / que lempereur trouuast.
Ce propoz bon / et son dire approuuast.
Luy recita / leurs honnestes maneres.
Les beaulx ioyaulx / les richesses planneres.
De leurs presentz / beaucoup extimez.
Que telz tributz / dont les auoit sommez.
Par ce disoit / deuoir estre asseuree.
Uraye amytie / a eulx confederee.
Mais le faulsaire / en couraige posoit.
Aultre penser que a lheure proposoit.
Et bien garda / ouurir parolle aulcune.
De auoir receue une telle pecune.
Mais de abusif / et cauteleux parler.
Meut lempereur deuers france branler.
Qui aux destroitz / feyt passer lauantgarde.
Et la bataille / Aussi comme on regarde.
A tout peril hazardeux obuier.
Larrieregarde / a Rolland Oluuer
Et bauldouyn / gentz de prouesse duitte.
Donna la charge / et totale condiuicte.
Aueq uingt mil / combactantz ayantz cueurs.
De preux hardiz / et uaillantz belliqueurs.
§A tant les roys / beligand et Marsire.
Pleis de alteree aygreur / et peruerse yre.
Bien aduertiz lempereur montz et uaulx.
Auoir passez §Aux boys de ronceuaulx.
Cinquante mil sarrazins embuscherent.
Desquelz / uingt mil / soudainement chargerent.
Sur les francoys / qui leur uendirent cher.
La charge telle ainsi que au detrencher.
Bien apparut / Car sans ce q̄ ung rabacte.
De ces uingt mil / nen resta pied ne pate.
Si ne fut pas sans monstrer grandz effortz.
Au batailler / car de cueurs fiers et fortz.
Feyrent deuoir / au combact eulx deffendre.
Froisser armetz / ceruelieres pourfendre.
Ruer estocz / lourdes tailles reuers.
Gecter grandz coupz / a tort et de trauers.
En quoy noz gentz / qui tous les despescherent.
Par le traueil / si treffort se fascherent.
Quen la pluspart / fut couraige hors mys.
§Lors trente mil / relays des ennemys.
Ou les deux roys en personne actendoient.
Sur ceulx ruer / qui traueillez estoient.
Ce mesme Instant / sans diuertir propoz.
Ne leur donner / espace de repoz.
Furent chargez / a lheure malheureuse.
Et paz honteux / de leur mort douloureuse.
Car tant fut dur / et lourd le pesant fex.
Que sur le champ / se trouuerent deffaitz.
§A leur deffaicte / y eut cause esoidente.
Cōme a croire est / Car la nuyct precedente.
Succerent tant / le Iust de ces raisins.
Dont furent faitz les Iuilletz sarrasnns.
Que leurs cerueaulx nen trouuerent deliures.
Mais estourdiz / ebetez / demy yures.
Las et pesantz / comme gentz endormys.
Et au besoing de batailler remys.
Par eulx souiller aux charnelles delices.
Et ordz pechez / des sarrazines lices.
§Tel uice rend / hōme en corps et lame ord.
Par quoy dessert / a iuste droit / la mort.
Non belle mort / que on peult dire mort seure.
Mais celle en fin / portant double morsure.
§Au dur conflict / Bauldouyn et thierry.
Chacun ayant / le cueur triste et marry.
Ueoir telle flotte / ainsi acoup rompue.
Congneurent bien / la poyson corrompue.
Et trahison de linfect traditeur.
Lasche meschant / et uillain proditeur.
Prenant proffit / sur la ruyne apperte.
De si dolente / et dōmageable perte.
§Pensez combien les uaillantz cheualliers.
Furent troublez / ueoir a tant de milliers.
Leurs gentz occiz / et sans nulle esperance.
Dung seul secours / auoir la recouurance.
On peult Iuger / q̄ eulx / et aultres espars.
Emmy les boys / deurent sentir leurs partz.
Et porcions bien amples de lestraincte.
Qui de mourir / donne sauuaige craincte.
Suiuons propoz / en courant ou roullant.
Et entendons / a la mort de rolland.

§Le caz piteux a regreter excite.
Cueur debonnaire a lheure q̄ on recite.
Lexil mortel / dhōme en tout si parfaict.
Et mesmement quant decede par faict.
De paction / confuse et Illicite.

§Chappitre. xxii ͤ.   ##24

I en ce iour / ueu lexcez uiolent.
Rolland sentit / son cueur triste dolent.
Et desplaisant / Ce ne fut de merueille.
Tant plus lhomme a grand cueur / et plz traueille.
Quant il se uoyt en perilleux danger.
Dont na moyen / qui le puisse aleiger.
§Ainsi perplex / triste en pensee et face.
Loing du moyen / dont son ennuy efface.
En la forest / comme errant cheuallier.
Fut regardant / sil scauroit rallier.
Aulcuns des siens / affin q̄ a leschappee.
Eulx quant et luy / au trenchant de lespee.
Sceussent uenger / le sang de leurs amys.
Car mieulx amoyt / en honneur estre mys.
A dure mort / que uoulloir uiure en honte.
Lors en tel soing come nous dit le conte.
Ung payan seul trouua / que humilya.
Et a quelque arbre / estroictement lya.
Puis desirant / scauoir dheure abregee.
Ou la payenne armee estoit rengee.
En certain mont / sur ung arbre assez hault.
Alla monter / ou son oeil de plein sault.
Sceut explorer / une fort grande plaine.
De sarrazins / terre couuerte et pleme.
Lors le sien cor / en reprenant son uent.
Sonna longs motz / les redoublantz souuent.
Et a tel son / comme si ce fust prise.
Uindrent a luy / cent cheualliers demprise.
§De ce ioyeux / et eulx damour espriz.
Reprindrent cueurs et forces desperitz.
Deliberez / sans plus longue demeure.
Sur le peril / que chacun deulx y meure.
Faire lessay deschapper les destroitz.
En priant dieu / leur donner telz atroys.
Que se contre eul sarazin qui uiue entre.
Force leur doint / luy passer sur le uentre.
§Rolland apres la bende ralyer.
Alla celuy sarrazin deslyer.
Puis laduertit / que sil auoit enuie.
Auoir de luy beneffice de uie.
Et recouurer liberte a son uueil.
Se deliurast / a ueue et plein gect doeil.
Luy demonstrer le roy marsire en place.
Sinon dit il / Ains que dicy desplace.
Ie te feray / sortir lame du corps.
§Lespee au poing / faisant ces durs recordz.
Luy presenta / en barbe toute nue.
Dont eut lacces de fieure continue.
Doubtant uenir iusques au chef trencher.
§ tant promyct / marsire remercher.
Sur ce les francz champions se serrerent.
Et en partant de celle place errerent.
Tant et si fort / quilz furent pres du lieu.
Ou triumphoit marsire au beau meillieu.
De grosse trouppe / en bataille rengee.
Signe monstrant / de chiennaille enraigee.
§Ce sarrazin / lordre contreroulant.
De la bataille / alla dire a rolland.
Si son regard / au roy marsire gecte.
Estre celuy portant ronde targette.
Sur roux bayard monte / le bon cheual.
Acompare au coursier bucifał.
Ou aux destriers montaigne et galatee.
§Apres ouyr lenseigne relatee.
Les cheualliers des armes reuestuz.
De nre foy / Reprinses les uertus.
Force et prouesse / en sorte que leur semble.
Mourir grand gaing / Ioinctz et serrez ensemble.
Chargerent boys / gros pesant ferme et rond.
Donnantz le choc / fendirent de plein front.
Ceste orde uile et meschante canaille.
§Surce rolland / a quelque pris quen aille.
Uoullant du tout appliquer son desir.
A bon exploict / ung turq alla choisir
Grand et puissant / excedant de apparence.
Les aultres tous / mais pour la difference.
Ne delaissa laller tost affronter.
§Se la endroict / se sceurent bien frotter.
Ia nest besoing / le ramener a doubte.
Pensez chacun y myct / sa force toute.
Et se lung fut / aux coups donner hastif.
Laultre monstra / estre en reuenge actif.
§Si ne dura longuement leur bataille.
Car du fort braz a rolland telle taille.
De duranda / sur ce turq deschargea.
Que le tarder / du combact abregea.
Et tout ainsi que le boucher acoustre
Mouton en deux / Il pourfendit tout oultre.
Et departit / son corps profondement.
Depuis le chef / iusques au fondement.
Si que une part / alloit pendant a dextre.
Sur le cheual / et laultre a la senestre.
§Lors sarraznns / furent effarouchez.
Non seullement souldardz mais les gros chefz.
Du grand exploict / tellement sestonnerent.
Que plusieurs deulx / leurs roys habandōnerent.
Dont fut rolland plus chauld de batailler.
Corps crauanter / trencher et detailler.
Comme ung fauscheur / qui de sa faulx aterre.
Lherbe du pre / et la mect toute a terre.
Tout ainsi fut / par laffile trenchant.
De duranda / de part en part fauschant.
Ce quil trouua / et tant fendit la presse.
Que au roy marsire / alla de dure aspresse.
Lequel fuyant / mort par terre le abatit.
§La beligand / assez mal combatit.
Et ama mieulx de fuytte auoir enuye.
Que pour uenger son frere y perdre uie.
Luy et les siens / tous mellencolieux.
Las et craitifz / partirent de ces lieux.
Doubtantz encor lempereur par gascongne.
Pouoir tourner sur eulx a leur uergongne.
Si estoit ia oultre montz sans scauoir.
Laffaire tel / que on feyt aux siens auoir.
§Or entendez que ie ne mentretaille.
Su le propoz / Au fort de la bataille.
Noz cheualliers / tous cent furent occiz.
Fors Bauldouyn Thierry et cinq ou fix.
Qui tout espoir / de resister perdirent.
Pour ce fuytifz / par les boys se rendirent.
§Si uaillant nest / se uoyant estre ainsi.
Qui pres ne soit / demy mort et transsy.
§Quant a rolland neantmoins ses uaillances.
Enuironne de quatre grosses lances.
Tant fut naure / en cestuy oultrepaz.
Que plus nactend / fors lheure du trespaz.
Si euada du conflict / et print uoye.
Suyuons le Il uault / quen dueil on le conuoye.
Riste / Solent / foible / pesant et las.
Sen ua Rolland / Ia entrepris es laz.
De acceleree / excessifue agonye.
Sans ayde auoir / de nulle compagnye.
§Dollent que dy ie ? hellas uoire a bon droict.
Qui bien le caz / considerer uouldroit.
Tant pour raison de la mort regrettee.
Des cheualliers / catholiques / traictee.
Par faulsete / conficte en faction.
De fiel amer / et putrefaction.
Que a cause aussi / de scauoir la dampnable.
Secte payenne / orde et abhommable.
Estre esiouye / en prenant uengement.
Des cheualliers / Ce fut rengreigement.
De mal sur mal / ad Ioinctes les mors telles.
Au corps naure / de playes si mortelles.
§Ainsi afflict / selon certains rapportz.
Iusques au pied / des cysereans portz.
Pres ronceuaulx / arriuant soubz ung arbre.
Se myct a pied iouxte ung perron de marbre.
Uuyde de sang / tout affoibly et las.
En plaingtz / regretz / et trespiteux / helas.
Disoit / mon dieu / fault il que icy demeure.
Et que tout seul / comme une beste meure.
Sans nul espoir de remeide et secours.
Francz cheualliers / qui uiuez en ce cours.
Et qui uoz corps exercitez aux armes.
Fondez en pleurs / plourez a chauldes larmes.
Le uray patron / de prouesse et ualleur.
Passant le paz en extreme doulleur.
§Las le uaillant cheuallier sans reproche.
Comme celuy / qui de sa fin approche.
Eut bien en luy consideracion.
Quen telle fieure et alteracion.
Nestoit possible auoir longue duree.
Ueu la grand soif quil auoit enduree.
Par excessifue extremite de ardeur.
§Considerons des uertus la grandeur.
Du si uaillant / cheuallier magnamme.
§Cout hōme ayant uoulloir pusillamme.
Deuroit souuent la constance admirer.
De ses haultz faitz / et en eulx se mirer.
§Estant assiz / sur la fresche uerdure.
En telle ardeur / que bien deubt trouuer dure.
Ueu ce que auoit naureures et coupz tant.
Il se monstra pacient et constant.
§Sur duranda lespee Interpretee.
Donne dur coup / tint sa ueue arrestee.
Bien longuement / Quoy plus ? la tira hors.
De son fourreau / toute nue Et allors.
Luy dit ces motz / O espee admirable.
Chef doeuure exquiz / fait de art Incomparable.
Plustost beaucoup / de tous hommes les braz.
Fauldront que toy / Car iamais ne fauldras.
§Du signe grand / de la croix es signee.
Ou iesuxpist / rendit uie assignee.
A tous humains Ie uoy sur toy lescript.
Alpha et O / qui pour uray me descript.
Commencement / de toutes choses estre.
Du seul motif / dont procede leur naistre.
Cest dieu sans fin et sans commencement.
Qui aultrement / le dit / ou pense / ment.
§O reluysante / et triumphante espee.
La chair payanne as souuent decouppee.
§De poincte aygue / et acere trenchant.
Maint lasche iuif / et sarrazin meschant.
As detrenchez / tu as este forgee.
Duunement / a ce que fust uengee.
La digne mort du benoist redempteur.
§La larme a loeil / et triste ennuy au cueur.
Par dollentz plaingtz / te regrette et lamente.
Et ma doulleur / de durs regretz augmente.
Tant suis doubtant / q̄ tumbes en la main.
De quelque turq / sarrazin Inhumain.
Ou dhomme plein non de noble paraige.
Mais de uillain / lasche et meschant couraige.
§Ses regretz faitz / uoullant q̄ hōme ne usast.
De celle espee / et quil nen abusast.
Comme en challeur hōme de cueur sefforce.
Cuidant la rompre / y employant sa force.
Trois fortz grandz coupz / sur le perron dressa.
Et en deux partz / promptement le froissa.
Ce fut grand caz / fendre dure matiere.
Et celle espee / estre seme et entiere.
§Uoyant cela / print sonner le sien cor.
Bien longuement / Affin que si encor.
Quelque ung apres celle desconfiture.
Estoit cache par les boys / dauenture.
Que a luy suruint / pour luy donner confort.
A force uent / feyt lors si grand effort.
Que on dit auoir fendu le cor dyuoire.
Cest bien souffle / creez ce que en dy uoire.
Et en regretz / prenez compassion.
Du cheuallier / qui telle passion.
Lors endura / sont ce parolles uames.
Quant il rompit de son col nerfz et ueynes.
§Tant et si fort / a celle heure sonna.
Que a lempereur / le son en resōna.
Quoy que de la y eust longue distance.
Pource uoulut / tourner a toute Instance.
Et pensa bien la matiere se offrir.
Que son nepueu / deuoit peyne souffrir.
§Le desloyal / traytre Gannes pour rendre.
Sur ce raison / la parolle alla prendre.
§Sire dit il ? Ia ne uous esmayez.
Touchant rolland / doubte de luy nayez.
Ie suis bien seur / quil fait tresbonne chere.
Souuent pour une occasion legiere.
Sonne sa trompe / en la forest sesbat.
Car de la chace ayme tousiours lesbat.
Cause ny uoy que on sen dueille et courrouce.
Si en ces boys de quelque beste rousse.
A rencontre / et loysir de courre a.
Soyez certain / que a force la courra.
§Cela disoit / de bouche menterresse.
Et la pensee en fiction traytresse.
Scauoit le neu du poinct / ou tout gisoit.
Qui aultrement alloit que ne disoit.
Mais homme au droit / ne fut pour contredire.
Qui causa foy adiouxter a son dire.
§Lors Bauldouyn / par tel son entendu.
Alla trouuer plat sur lherbe estendu.
Rolland / ainsi / peu pres que home trespasse.
Qui le uoyant / luy prye de uoix basse.
§Franc cheuallier / que iay ayme tant cher.
Trouue facon / de tel sang mestancher.
Et sen moy as uraye amour / et certaine
Cherche de leau / en ruisseau ou fontaine.
Dont puisse ung peu / par moderacion.
Refrigerer mon alteracion.
§Grand deuoir feyt / par toute lestendue.
Den recouurer / qui fut peyne perdue.
Car goutte deau / ne trouue en mont ne ual.
Pource saisit / lespee et le cheual.
Du bon rolland come ayant uie extaincte.
Il le laissa / Car il doubtoit lactainte.
Des ennemys / et leur aygre fureur.
Saignant pays / uers lost de lempereur.
§Au mesme lieu / Thierry suruint a lheure.
Qui prins de dueil / lamente plaingt et pleure.
Uoyant rolland auoir membres retraictz.
Et ia tirer / ce semble aux derniers trectz.
§Lors doulcement / lexorte et admonneste.
De son salut / Or par coustume honneste.
En lost francoys / la reigle se obseruoit.
Que auant combactre / ung chacu receuoit.
Son createur / Cestoit loy ordonnee.
De bonne part / Rolland ceste iournee.
Se confessa / et feyt administrer.
Auant uoulloir en la bataille entrer.
Dont croy que estoit / selon bon uray semblable.
En seur estat / La coustume louable.
Se deubst en guerre obseruer / mesmement.
Quant on se uoyt en peril emynent.
Comme en bataille / on se fourre et contourne.
Car tel y ua / qui iamais nen retourne.
§Quest ce de ceulx / en tel conflict surpris.
Qui lors ne sont / confessez ne contrictz.
Extimez uous / q̄ la plus part ne uerse.
De mal endroit / Gentz de faulse et peruerse.
Condicion / ainsi circonuenuz.
Doeuure merite / et grace trouuez nudz.
Ont ilz auis ne memoire sensible.
Deulx repentir / Il est comme Impossible.
Se mort les prend en lobstinacion.
Ie croy que tous uont a dampnacion.
A tant men tays / et aultrement nen Iuge.
Tout gist en dieu / qui est le iuste / Iuge.
§Chierry uoyant / son amy labourer.
Aux dermers trectz / a force de plourer.
Luy arrouza de ses larmes la face.
Dieu suppliant / que uray pardon luy face.
§Adonq Rolland / de foible et basse uoix.
Ainsi parla / Mon redempteur tu uoys.
Que ay delaissez / parentz pays et terre.
Pour debeller celle gent qui tant erre.
Et exaulsant / ta saincte foy ay fays.
Soubz ton pouoir / armes de grandz effectz.
Dont mon corps a souffertes peynes dures.
Playes grandz coupz / fain / soif / challeurs / froidures
Et tellement / que langoisse de mort.
Apres telz maulx me naure picque et mord.
Mon facteur es / regarde ta facture.
Mon createur / ie suis ta creature.
Uertu de uie / en moy fault et perit.
Le corps se meurt / te plaise a lesperit.
Apres ce dur passaige transitoire.
Sonner repoz / en seur repositoire.
Tu es celuy / qui les tresbonnes partz.
A tes seruans et bons amys depars.
§Oo Iesuxpist / filz de la doulce mere.
Uierge marie / Honteuse mort amere.
Souffris pour moy Par trois iours pris seiour.
Au tien sepulchre / et au troisiesme iour.
Ressuscitas / Puis montas a la dextre.
De dieu ton pere / Or fius ie prochain de estre.
Au paz mortel / Si croy mon redempteur.
Que ie pecheur / et poure uiateur.
Au dermer iour / me feras comme espere.
Ressusciter / pour uie auoir prospere.
Sans ce que mort / ia me puisse empescher.
Ie te uerray / en ceste mienne chair.
Et de mes yeulx auray a pleme ueue.
La uision / dont saincte ame est pourueue.
§Ces propres motz / trois fois reyterez.
Ses membres froidz / et sens tous alterez.
TresInstament uoulut dieu prier / a ce.
Quen cest endroit / Il luy pleust de sa grace.
Auoir pitie des siens cheualliers francz.
En celuy iour / corps et uies offrans.
Pour le soustien / de sa foy / contre ceste.
Dampnee Inique et malheureuse secte.
Des mescreans Quil uoulsist pardonner.
Tous leurs meffais et ample part donner.
De ses tresors / mectant au ciel leurs ames.
Hors le peril / des Infernales flames.
§Son oraison parfaicte uers les cieulx.
Tendit les braz / et en leuant ses yeulx.
En termes telz / dit ce que uous recorde.
Maintenant uoy / par la misericorde.
Du doulx Ihesus / ce que oeil onq ne sceut ueoir.
Oreille ouyr ne cueur dhome pour uoir.
Comprendre sceut / les biens q̄ dieu prepare.
Aux siens amys / Lors ainsi que se pare.
Bon et loyal catholique / au partir.
Du cours present §Ce glorieux martyr.
Arme de foy / uraye et saine doctrine.
Les braz en croix / posez sur sa poictrine.
Thierry present / comme lhistoire dit.
Terre eut le corps / et lame au ciel rendit.

§Lysez apres / esbat et plaisir mest ce.
Pousser auant / ee dont ay fait promesse.
Se bien y puis donner prouision.
En recitant / certaine uision.
Que eut lors tulpin en celebrant la messe.

§Chappitre. xxiii ͤ.   ##25

E propre Iour / Et en ce mesme Instant.
Que lesperit / du martyr / tres constant /
Dung uol entra au celeste dommaine.
§En certain lieu / dit / le ual charlemaigne.
Le magnanme empereur actendoit.
Larrieregarde / Or auec luy estoit.
Le bon tulpin / qui celebrant loffice.
Du hault diuin / et tressainct sacriffice.
Comme rauy en extasye Ainsi.
Que au memento second prioyt mercy.
Pour tous deffunctz esperitz catholiques.
Ouyt le son des doulx chantz angeliques.
Deuers les cieulx / mais la cause ignorant.
Dont ce mouuoit / affin du demourant.
Certiffier et reduyre a memoire.
Tourna sa ueue / et uit la tourbe noyre.
Qui bien sembloit / selon son comporter.
Proye et butin de rapine emporter.
§Lors demanda / au chef de lassemblee.
Que portez uous ? Cest proye a force emblee.
Non dit il non / cest ce qui orendroit.
Nous appartient / a tiltre de bon droict.
Au principal / regent / denfer et Sire.
De tous dampnez / portons lame a Marsire.
Et ses souldardz / chiens mastins enraigez.
Qui tost seront / a durs tourmentz rengez.
Nous leur allons preparer sepultures.
Aux fers et feux dinfernales tortures.
Pour souffrir peyne a tousiours / Mais michel.
Et ses consors / portent la sus au ciel.
Le bucyneur / et plusieurs ses complices.
Exemptz de tous les eternelz fupplices.
§Rolland nommoit / le bucineur Pourtant.
Que celle trompe alloit tousiours portant.
§Le bon prelat / apres sa messe dicte.
A lempereur / non en plaingte petite.
Ua dire / helas / Sire / Rolland est mort.
Si ne scey bien au uray de quelle mort.
Ne comme ainsi la chose est aduenue.
Mais il y a quelque lourde uenue.
§Disant ces motz / Bauldouyn arruia.
Sur le cheual de rolland / qui prouua.
Toute leur bende / auoir este deffaicte.
Par faulx semblant / damytie contrefaicte.
Et que rolland estoit mort a peu pres.
§Sur lheure aussi / Thierry uint / Et apres.
Humble salut / De uoix haulte et planiere.
A lempereur / recita la maniere.
Les grandz excez / et merueilleux trauaulx.
Des cheualliers occiz en ronceuaulx.
Entre lesquelz / apres longue duree.
Rolland auoit / dure mort enduree.
§A ce rapport / lempereur et tous ceulx.
De son armee en dueil tresangoisseux.
Furent esmeuz a toute dilligence.
Armes charger / affin de auoir uengeance.
Des sarrazins / Adonq fut commande.
Tourner sur eulx / sans plus estre mande.
Si nestoit ia besoing semonce faire.
Car ung chacun prenoit a cueur laffaire.
Et ne uoullut homme dire de non.
Si fut charge Gannes de mauuais nom.
Mais on laissa la chose differee.
Pour plus a plein se trouuer aueree.
§Aux champs estoit lempereur coustunner.
Deuant marcher / pource aduisa premer.
Rolland naure / du dard qui tout trauerse.
Mort et transy / gisant a la renuerse.
Pour le approcher / a pied se descendit.
Et le baysant / sur sa face espendit.
Larmes a taz / puis forma sa complaincte.
De telle mort / fort regretee et plaingte.
Tant feyt regretz / gectāt souspirs et plaingtz.
Que les pntz / furent de larmes plenis.
§Trescher nepueu / disoit / ou pouoit dire.
Or doy ie bien / iour et heure mauldire.
Quant te lessay / regret me picque et mord.
Que auecques toy / ne fuz naure a mort.
§O tronq dhōneur / uray patron de noblesse.
Ferme soustien / de debile foiblesse.
Baston de paix / fort glayue droict et seur.
Des orphenyns et uefues deffenseur.
Hache de foy / espee desperance
Lance de uraye amour par temperance.
Force / Iustice / et attrempance / fut.
Forge le fer / et applique au fust.
§Haulbert entier / heaulme salutaire.
Doibt on le uray de ta prouesse taire.
Que dy ie las ? Taire / Sancte deus.
Tu fuz ung droit Iudas maccabeus.
Laultre sanson / par ta force admirable.
Au roy saul / et Ionathas semblable.
Quant a mourir / par fortune et ses sortz.
§O le plus cher / des regretez tresors.
Fault il que mort / de noz cueͬ ᷤ. desampare.
Telle amytie ? et quelle nous separe.
Braz dextre esleu / entre cinq centz milliers.
Des plus hardiz et uaillantz cheualliers.
Pour chastyer fiere gent sarrazine.
Fault il que terre or ayt de toy saisme.
Las que feray ie / ou Iray a recours.
Nul huy uiuant / me peult donner secours.
Ha cher nepueu / tant q̄ au corps auray uie.
Te regretter prendray tousiours enuye.
Comme dauid absalon regreta.
Car de ta mort / mon cueur tel regret ha.
Que ia nauray ma pensee aleigee.
Iusques a tant / q̄ aye ta mort uengee.
En telz regretz / que souuent recordoit.
Frappant son piz / Braz et mains detordoit.
Barbe et cheueulx arrachoit a pongnees.
La ueissiez uous / maintes faces baignees.
En eaux de pleurs / Car de tant sesmayer.
Tous esmouuoit / a plaindre et larmoyer.
§Apres regretz / poursuyuant ses entētes.
La commanda / ficher loges et tentes.
La fut le corps de rolland tant ame.
De aloes basme auec myrre embasme.
En terre saincte / on posa ses entrailles.
Puis Ordonnance y eut des funerailles.
Toute la nuyct / on feyt feux grandz et beaulx.
En la forest / Torches cyerges flambeaulx.
Aupres du corps / la leurent euangilles.
Hympnes psaultiers / comandaces uigilles
Et oraisons / les pbres reputez.
Bons et deuotz / a cela deputez.
En plein deuoir / et seur acquict doffices.
Obsequieux / suffraiges / et seruices.
§Le iour pongnant / uenu du lendemaī.
Lempereur feyt dire de main a main.
Que on deslogeast / Ainsi de pleme allee.
Passerent tous / ses ostz / en la uallee.
De Ronceuaulx / uoire en piteux remors.
Car la endroict / prou gentz trouuerēt mors.
Mais quelz / la fleur de france / ou celle ēprise.
Auoit este executee en prise.
Du dol fonde / sur Infect Incident.
De frauduleux et mortel accident.
§La ouyssiez crys / de uoix lamentables.
Sur les barons / et cheualliers notables.
Les ungs passez aultres naurez a mort.
§Las disoit lung doulleur aspre me mord.
Uoicy mon filz / uie en luy plus nespere.
§Laultre disoit / hellas uoicy mon pere.
Mort estendu / le frere congnoissoit.
Son frere mort / laultre qui languissoit.
Aux dermers trectz / cestoit caz piteable.
Quen pensez uous / ? nest ce chose creable.
La fut trouue / entre les corps transsiz.
Le uaillant / preux / franc Oliuier / occiz.
§Comment occiz / en sorte douloureuse.
Fort fiere austere / et treffort rigoureuse.
En trop enorme et cruel traictement.
§A quatre pieux de boys estroictement.
Lye de hartz / estendu contre terre.
Estoit gysant / sur lict de dure pierre.
Par bourreaulx pleins / dhostilles Impitiez.
Depuis le col / iusquaux ungles des piedz.
Aussi des mains / auoit la chair trenchee.
Et poure peau / de glaiues escorchee.
§Uoyantz lhorreur sesleueret rumeurs.
De crys si grandz / et si fortes clameurs.
Que oncques ne fut / telle plaingte entendue.
§En la uallee y eut uoix extendue.
De mesme son / et semblable uoulloir.
Car lung dueillāt faisoit laultre doulloir.
Comme la mort / ungs a aultres reuellent.
De leurs amys / doulleurs se renouuellent.
Lennuy de lung / a laultre augmente dueil.
Ainsi tous deux / plourent de cueur et de oeil
§Pour les clameurs des uoix si tresdolentes.
Regretz souspirs / et plaingtes uiolentes.
Fut lempereur / de doulleur tant espris.
Quil feyt serment / au peril destre pris.
Uoire naure de playe dont il meure.
Iamais seiour faire en lieu ne demeure.
Que ces mauldictz sarrazins reprouuez.
Neust poursuyuiz / et en barbe trouuez.
§Prins quant et luy / en la gendarmerye.
Les principaulx de sa cheualerye.
Courant apres / le galop / et grand cours.
Nre seigneur / ou gisoit son recours.
Signe monstra de grace fort plamere.
Car du soleil / oultre ordre coustumiere.
Feyt retarder le cours / par telz octroys.
Que celuy iour / dura autant que troys.
§Quelques aucteurs font doubte scrupuleuse.
Dempereur tel / extimantz fabuleuse.
Lhistoire unye au tiltre Imperial.
Si croy mieulx que eulx uincent lhistorial.
Qui de celuy tulpin ensuyt le texte.
Et dont leffect / estre creable atteste.
§Sur ce diray ung mot Cest pour nyent.
Ie leur demande / est ce Inconuenyent.
Croire que dieu / qui ses amys affecte.
Gardantz sa loy / luy ayt la grace faicte.
Ayant permys / signe et miracle grand.
En sa faueur / ueu que estoit si engrand.
Mectre biens / uie et force corporelle.
Pour soustenir / et porter sa querelle.
§Roy eternel / Iadis quant tu aydas.
A iosue / Gedeon / et Iudas.
Machabeus / dont uint ce beneffice.
T eulx donne / Sinon pour leur seruice.
En quoy chacun / te fut obeyssant.
§Fuz tu ou temps de ceftuy mois puissāt.
Et moins affect / q̄ ta main fust gardante.
Force emmy cueur / daffection ardante.
Ie croy que non / Tu es / fuz / et seras.
ydant aux tiens / et ia ne cesseras.
Grand tort ont ceulx / Impugnātz le cōtraire.
Si nay uoulloir / me monstrer temeraire.
Den diffinir presumptueusement.
Mais ce peult on croire piteusement.
§Or lempereur / et les siens tant marcherēt.
En ce long iour / et si fort cheuaucherent.
Que sarrazins trouuerent arrestez.
Pres sarragoce / assez mal aprestez.
Pour batailler / Car les ungs gourmandoiēt.
Les aultres saoulz / a dormir demandoiēt.
Sans ordre et guect . Surprins et endormys.
Furent uingt mil sur le champ a mort mys.
Oultre dix mil / qui par fuicte cuyderent.
Sauluer leur uie / au fleuue se gecterent.
§Par ainsi tous se trouuerent rengez.
Les ungs par glaiue / et aultres fubmergez.
§Lexploict fourny / au desir de lemprise.
Butin leue / et la despouille prise.
A ronceuaulx retourna lempereur.
Aueq son ost / pour corriger lerreur.
Et laschete de ce faulx traytre ganes
Qui nextimoit / ses accusateurs q asnes.
Et luy sembloit / au long perseuerer.
Que on ne scauroit / sa malice auerer.
§Si se leua clameur / fiere et rebourse.
Encontre luy / par ceulx de lost / Et pource.
Uoulant du caz / se couurir bien et bel.
Ung sien parent prochain dit / Pmabel.
Homme de Rude / et assez fiere taille.
Pour luy gecta son gaige de bataille.
Le maintenant / accuse laschement.
Disant / offrir / hors tout empeschement.
Combact de oultrance / et porter sa querelle.
Iusques a uie y exposer pour elle.
§Sur ce Thierry / qui tout le demene.
Scauoit au uray / Sans long proces mene.
Apres ouyr le mensonger langaige.
De pinabel / print et leua son gaige.
Et dit / meschant / puis q a consentir as.
Combact a moy / de ma main sentiras.
Le coup mortel / qui a droict se deslasche.
Sur soustenant querelle si treslasche.
§Lasche et meschant / textime de tenir.
Meschancete si male a soustenir.
§Apres gecter / parolles de reproches.
Feyrent en camp / du combact / leurs approches
§La pmabel / deuant tous ceulx de lost.
Eut par Thierry / du butin mauuais lot.
La fut uaincu / perdant honneur et uie.
Et par ainsi / fut la preuue assouuye.
De celle faulse / et lasche trahison.
§Lors lempereur / pour en auoir raison.
Quatre cheuaulx / feyt prendre / des plꝰ grosses.
Pieces de lost / fieres et fortes rosses.
Et a leurs trectz / par piedz et mains lyer.
Gannes le faulx et traytre cheuallier.
Qui par desir / couuoiteux chargea soines.
Dor et argent / pour uers dieu et les homes.
Tant offenser / quen fuyant son bon heur.
Mict en peril ame uie et honneur.
§Cheuaulx coupplez / par estrages manieres.
Feyrent deuoir / dextendre ses lasnieres.
Deux a ses piedz / les aultres aux deux mais.
Et la montez / sattrappes Inhumains.
De fort piquer / en riens ne se faingnirent.
Se nerfz et oz / hors leurs lieux desioingniret.
On peult penser / q̄ des quatre cheuaulx.
Tirantz les ungs / fur aultres / grandz trauaulx.
Lors endura / par les ueynes nombrees.
On congneut chair et pieces desmembrees.
Le chetif corps / rudement detire.
Froisse meurdry / naure / et martyre.
Receut loyer / selon son demerite.
§Se uollunte en fin eut bien contricte.
Du caz commys / Dieu tout seul scet cela.
Et plus nen dy / le propoz cesse la.

§Icy mectrons auant clorre le compte.
Comme le corps de rolland noble conte.
Triumphāment fut a Blaye Inhume.
Ou estoit fort grandement extime.
Ainsi q̄ uoix commune le raconte.

§Chappitre. xxiii.   ##26

El exploict faict / selon iuste droicture.
Les corps deffunctz / en deue sepulture. §
Furent menez de leurs feaulx amys.
§Quant a rolland / par gentz a ce comys.
Fut transporte a sainct romain de Blaye.
Ceulx du pays / pour la si griefue playe.
Pleyne dangoisse et ennuyeux meschef.
Uoyantz auoir perdu leur conte et chef.
Menerent dueil / et plaingte uiolente.
Si excessifue / aygre dure et dollente.
Que homme ny eut / en toute la cite.
Qui a doulloir / ne fust fort excite.
Femmes enffentz / et menu populaire.
Monstrerent bien combien deuoit desplaire.
Le dur trespaz / dung si uaillant seigneur.
§Quant a parler / du triumphe et hōne
Lors prepare / pour obseque funebre.
Tel appareil doffice que on celebre.
En caz semblable / a prince renome.
Fut fait au lieu / ou il est Inhume.
Cest en leglise auant ediffiee.
Par luy / et fort de biens ampliffiee.
Ou nombre myct / de chanoynes reiglez.
Non ignorantz / non mondais aueuglez.
Mais gentz de bonne et bien hōneste uie.
§De grandz biens fut celle egle assouuye.
Par lempereur / en lhōneur du saulueur.
Benoist Ihesus / Dauentaige en faueur.
Du sien nepueu / affin de satiffaire.
Au naturel / deuoir q̄ ordonna faire.
Dessus le corps / ung sercueil trumphant.
Ou son espee / et le cor de Oliphant.
Feyt pendre au chef / pour memoire et en signe.
Dimortel loz / que uertu luy assigne.
§Plusieurs diceulx / notables cheualliers.
Furent portez / en lieux particulliers.
Comme Oluuier / et aultres / dont lhistoire.
Par le menu faict compte et repertoire.
Mais tout au long / par escript rediger
Se cy endroict / men passe de leger.
Cause ny uoy pource me Imputer blasmes.
Terre a les corps / Et au ciel sont les ames.
Comme est a croire / en eternel repoz.
Cest le plus fort / Mais puis q̄ le propoz.
Se offre enfoncer / si auant les matieres.
Nottez quen deux / beaulx et grandz cymetieres.
Que on dit auoir / este iadiz benystz.
De sept prelatz / sainctz hōmes Furēt mys.
Plusieurs des mors / et sont ainsi q̄ on parle.
Lung a bordeaulx / et laultre Ioingnat arle.
Qui en uouldra aultre notice auoir.
Sil ne men croyt / la le pourra scauoir.
§§Irdre donnee / aux choses necessaires.
Et sur les ostz / establiz commissaires.
Pour desloger / bendes par legions.
De gentz souldez / tant ceulx des regions.
Et nations prochaines q̄ loingtaines.
Lempereur feyt / fouldardz et cappitaines.
Entierement / payer / puis ordonna.
Eulx retirer / et a plusieurs donna.
Oultre leur deu / bonnes et grosses sommes.
§Luy daultre part / aueq ses gentilz hōmes.
Gentz de conseil / preuostz Iusticiers.
Et train sans plus de ses officiers.
Uoullut aller / a sainct Denys en france.
Magnifestant / par clere demonstrance.
Laffection / que au benoist sainct auoit.
De tel tribut / que rendre luy deuoit.
Tant pour les siens suffraiges meritoires.
Dont obtenoit / triumphes de uictoires.
Cōme en plusieurs destroitz durs et dyuers.
Encontre gentz / desloyaulx et peruers.
Sestoit monstre / enuers luy fauorable.
Support / appuy / aydant et secourable.
En ses trauaulx / et tribulacions.
§La offres feyt / damples oblacions.
Graces rendant / de actions uertueuses.
Et augmenta / les rentes sumptueuses.
En confermant / par liberaulx octroys.
Les dons des roys / ses deuaciers / tāt droictz
Seigneuriaulx / terres que priuileiges.
Car il uoulloit / ce lieu sur tous colleiges.
Estre de grandz tresors magniffie.
Et de renom tresdigne ampliffye.
§Sa mageste / pour ung temps seiournee.
Dedans paris / uoullut mainte iournee.
Les trois estatz de france conuoquer.
Pour ung chacun a uiure prouoquer.
Ainsi que dieu par mandemēt le dōne.
Que droict le ueult / et saincte egle ordōne.
§Au cueur portoit / damour limpression.
Qui preseruoit / peupple de oppression.
§Il auoit tant / les causes Imprimees.
En son uoulloir / des uefues opprimees.
Et orphenyns / produictes deuant luy.
Que griefuement faisoit pugnir celuy.
Leur tenant tort / tāt fust cault et habille.
§Il ne souffroit / poure foible et debile.
Estre foulle / dhomme puissant et fort.
Ne que le grand / feist au petit effort.
Mais en tous caz / equite regardee.
Fust a chacun / sa droicture gardee.
§Ainsi doibt uiure au gre du createur.
Et uueil du monde ung bon Imperateur.
Sil ne le fait / et bien ne sen acquicte.
Sheureux salut / la partie et ieu quicte.
§Apres fonder esdictz Imperiaulx.
Sur les statutz et droictz seigneuriaulx.
Ce magnanme empereur charlemaigne
Se tira droict a Aix en allemaigne.
Ou fut receu / a telle chere et port.
Si truimphant / que selon le rapport.
Des escripuantz Iamais ne fut uenue.
Sepuis le temps des Cesars aduenue.
Qui au degre / de pleme acception.
Paruint auoir telle reception.
Ne ou se tint / nation tant heureuse.
Pour mener ioye / ainsi fort plantureuse.
A bon droict fut / Car du pays auoit.
Este long temps / absent / Or quant on uoyt
Chose actendue / aymee et desiree.
On la repute a heure bienheuree.
Uenue au poinct / Et bien fort sesiouyt.
Le cueur sentant que loeil de ce iouyt.
§Se iay obmys descripre les entrees.
A lempereur triumphament monstrees.
A son retour / tant par ceulx de paris.
Que aultres citez / Gentz de bons esperitz.
Entendent bien / que on se pensa dy faire.
Lentier deuoir / requiz au satiffaire.
Tous auditeurs de bon et grand credit.
Trouuent cela / aussi bon teu que dit.
Actes plusieurs / peult on souuēt obmectre.
Et aultres sont necessaires a mectre.
Pour ce uueil bien / certain passaige obmys.
Cy endroict mectre / et uault y estre mys.
Si ne le tien pour texte de euangille.
Mais en lysant / la legende sainct gille.
Iay ueu cōment / ung iour lange a luy uīt.
En celebrant la messe / Et lors aduint.
Que charlemaigne assistoit a loffice.
Auquel dieu feyt octroy de beneffice.
Si special / quen faueur de celuy.
Bon pere abbe / adonq priant pour luy.
Lange / en ses mains / myct lescripture ēprainte.
Qui contenoit ung peche q̄ par craincte.
Nauoit oze confesser / et mectoit.
Expressement / que remys luy estoit.
Et pardonne mesque par penitence.
Il sen abstint / et en eust repentance.
Dieu demonstra / signe damoͬ bien grand.
Tant au debteur q̄ au preudhōme garand.
Qui grace obtint / celle faulte commyse.
Non confessee / estre quicte et remyse.
§Touchant le caz / que confesser cela.
En liure nul / ie nay point leu cela.
Et neft besoing que la teste men tue.
Pour telle chose estre plus ramentue.
§Que reste donq / En soing mestudier.
Sommairement / lhistoire expedier.

§Pour mectre fin a ce liure et closture.
Seront reduitz a ordre descripture.
Prodiges grandz et signes merueilleux.
A lempereur monstrez en diuers lieux.
Auant payer / le tribut de nature.

§Chappitre. xxiiii ͤ.   ##27

Rois ans auant / le digne et sainct trespaz.
De lempereur / signes en plusieurs paz.
Furent monstrez / cōme portantz presaiges.
Deuoir laisser le monde a expres aaige.
Et uiuire au ciel / par ses faictz reluysantz.
§Aaige tenoit / de soixante et douze ans.
Quant deceda / qui fut en lan de grace.
Huyt centz quatorze / Et de son regner / A ce
Que aduerty soit / celuy qui ne le scet.
Selon aulcuns / des ans quarante sept.
Peu plus ou moins / petit nombre nēpire
Le compte rond / Quatorze ans tint lēpire.
§Des signes grandz / q̄ on ueyt lors aduenir.
Come iay sceu reprendre en souuenir.
En les ayant / redigez a memoire.
Lung fut / que y eut / au soleil taiche noyre.
Sept iours entiers / En la lune se offrit.
Signe aultre grand / Car eclipse souffrit.
Fort merueilleuse et non acoustumee.
§Contre le mur / de leglise extimee.
Ce propre nom charlemaigne graue.
En lectre dor / sans estre hōme trouue.
Y toucher / fut si efface que lectre.
Ny demoura §Le portail dentre lestre.
Dicelle eglise / et le palays tumba.
Du comble en fons / dont maint se pturba.
Souuent pour mois le monde sesmaye en ce.
§Le pont de boys / sur le rhyn / pres mayece.
Ou myct sept ans / a le rendre construict.
Fut lors par feu / en trois heures destruict.
Et consomme / sans rester tyson derre.
Fors ce que estoit / soubz leau fiche en terre.
§Ung iour aux champs se trouua lēpere
Fort entrepris / deffrayante terreur.
Et non sans cause / eut il doubte paoureuse.
Car sur le iour / uint nuyct si tenebreuse.
Que luy et ceulx la estantz au marcher.
Sceurent a peyne a ueue eulx remercher.
§Au trouble tel / de la nuee obscure.
Deuant sa face / aduint ung aultre augure.
Ung grand cheuron / come de feu ardant.
Passa sur luy / Lors cela regardant.
Print la frisson / de une si grosse craincte.
Que hōme et cheual tūberent par cōtraincte.
§Luy releue / et mene tout le paz.
Iusquau palays / de approcher son trespaz.
Par signes telz / conIecture eut certaine.
Pource / loys / son filz / roy de Acquitaine.
Qui depuis fut dit / Loys le piteux.
Manda querir / ses aultres filz tous deux.
Ia decedez / Et sur toute italye.
Comme celuy qui par credit alye.
Ses successeurs / a honneurs et proffitz.
Celuy Bernard / hoir de Pepin son filz.
Auoit fait roy paciffique et prospere.
Pour la regner / ainsi que feu son / pere.
§A ce Loys / restant seul heritier.
Prince dhonneur / suyuant le droict sentier.
De uertu noble / Ainsi que dieu Inspire.
Le cueur des siens / Lempereur / a lempire.
Au gre de tous le print coadIuteur.
Bien lextimant / affecte zelateur.
De traueiller / pour la foy catholique.
Dieu / saincte eglise / et la chose publique.
§Lors congnoissant selon naturel cours.
Sa uie aller / et tumber en decours.
Habandonna / toutes particulieres.
Affections / et choses seculieres.
Mais entendit / luy mesmes Instammet.
Faire acomplir / du tout son testament.
Ou contenue estoit celle ordonnance.
Que de son meuble / et totale finance.
A ses seruantz / domestiques le tiers.
Fust departy / Il feyt ses heritiers.
Dieu et leglise / aux deux aultres parties.
De ses tresors / qui furent departies.
En diuers lieux / par feaulx bien certains.
Et bons prelatz / les metropolitains.
De son empire / auxquelz commyct loffice.
Tout departir / pour le duun seruice.
Faire augmenter / et bien entretenir.
Et cōme auoit uoulu ce train tenir.
En son uiuant / leglise estre seruye.
Fort desiroit aussi / que apres sa uie.
Ses successeurs eussent oppinion.
La maintenir en parfaicte unyon
De bonne paix / et paisible concorde.
Quil la laissoit / Lhistoire nous recorde.
Comme pepin / son pere / ediffya.
Le sien royame / et fort ampliffya.
§Luy de sa part / donna bien a cognoistre.
Combien lempire / et regne sceut acroistre.
§Par son labeur / fi bien y entendit.
Que le pays des gaulles extendit.
Ioingnant aux fins et mectes de sa terre.
Toutelespaigne / ytalye angleterre.
Et germanye / Or nest a demourer.
Loeuure quil feyt / bien digne a memorer.
Auant laisser la plume seiournee.
Par chacun an recordant la iournee.
De Ronceuaulx / ung seruice ordonna.
Ou douze mil onces dargent donna.
Et talentz dor / autant / quoy plus ? uestures
A souffreteux / auecques nourritures.
Messes autant / uigilles et psaultiers.
Pour les deffunctz de couraiges entiers.
Qui quant et luy aux espaignes offrirēt.
Seruice a dieu / et la mort y souffriret.
§En ces trois ans / le uaillāt prīce neut.
Guieres sante Et a tant se congneut.
Au paz de mort / estre serf tributaire.
§De fieure pris / En desir uolluntaire.
Se preparant / bien et feruentement.
Ses sacrementz receut deuotement.
§Uingt et six iours en Ianuier rendit lame.
Lan que dessus / Daromatique basme.
Son corps ouuert / laue et embasme.
En son sepulchre a De ix fut Inhume.
Au temple sainct de la uierge marie.
§Pappe leon a grande seigneurie.
De cardmaulx / et citoiens romains.
Luy feyt honneur / et de ses ppres mains.
En acquictant / le deuoir de nature.
Luy ministra le droict de sepulture.
§Lors des habitz iperiaulx uestu.
En throsne dor assiz / pour sa uertu
Magnifester / cōme a uray catholique.
Mys sur son piz / le texte euangelique.
Et sceptre / en main / portantz signe auoir fait.
Tant pour la foy q̄ au peupple oeuure deffect.
§Tulpin recite / affin quil en souuiene.
Que ung iour disant le psaultier a uiene.
Eut uision / et reuelacion.
Que estoit saulue / A sa relacion.
Considere que leglise le approuue.
On le peult croire Au demourat ie trouue.
Que sur sa tumbe est en bōne grandeur.
Ung cercle dor / designant la rondeur.
De tout le monde / a monstrer qͥl eut erre.
Destre extime / et crainct / en mer et terre.
§Se de luy ay / moins q̄ suffisāment.
Escript les faictz / Ie supplye Instament.
Estre excuse / on ne peult pas tout dire.
Ce nest hōneur / fort grand / du sourd mauldire.
Le mot sentend / q̄ pour gestes traicter.
Dung homme mort / ne conuent detracter.
Si ne doibt point / uerite estre teue.
Mais fault q̄ a droict escripre on sesuertue.
Et pource ceulx / qui uerront ou ie faulx.
Uueillent sans plus corriger mes deffaultz.
Se feu damour / a ce leurs cueurs alume.
Tout Ira bien Cest fin du quart uolume.

§Mieulx que pis
